,0
0,"Ха̄льӯс район Ня̄хщамво̄ль па̄выл ляпат, нё̄рыт ляпат, Тӯрва̄т па̄выл ӯнлы."
1,Тот хосат та̄гыл Савва ос Татьяна Самбиндаловыг ня̄враманэ̄н ос апганэ̄н ёт о̄лэ̄г.
2,Ма̄ньщи э̄кваг-о̄йкаг нила пыганэ̄н пуссын тот во̄раим яласэ̄гыт.
3,"Ань та̄н о̄лупсаныл хомлег о̄лы, ты урыл котиль пыге̄н Андрей Самбиндалов потыртас."
4,"Ма̄ньщи хум каӈке ос а̄пщияге ёт матахмат та̄л ювле хультум порат Тӯрва̄т па̄вылт йильпи кол, а̄мпар ӯнттыс."
5,Нё̄рт яласан ма̄хум ва̄тихал та̄н палтаныл ӯщлахтуӈ­кве хо̄иглэ̄гыт.
6,Хум ма̄щ­тырыг ёсат ва̄ри.
7,Ёса паттанэ пе̄с щирыл со̄руп котыл пиныянэ.
8,"Ты кот та̄кыг о̄лы, во̄рт ё̄мим молях нярыг ат паты, урамын но̄х-ха̄ӈхуӈкве о̄с кӯпнит, ювле ат хис­лэ̄г."
9,Юи-о̄выл та̄лытт са̄в хо̄тпа во̄раяӈкве патсыт.
10,Та̄н тамле ёсат сака кин­сэ̄гыт.
11,Андрей Савельевич матыр-а̄ти пуссын ма̄щ­тырлаӈкве ха̄сы.
12,Такви йӣвха̄пыт ва̄руӈкве ханищтахтас.
13,Са̄выӈпа̄лэ ва̄рнэ пормасанэ э̄л тыналыянэ.
14,Ты хосыт олн сэ̄лы.
15,"Ань во̄р па̄вылт Савва Татьяна э̄кватэ ёт, нила пыганэ̄н Олег, Илья, Андрей, Алексей ос Ирина а̄гитэ̄н о̄лэ̄гыт."
16,Хумыт пуссын во̄рае̄гыт.
17,Татьяна ос Ирина кол­со̄ри рӯ­пата ва̄ре̄г.
18,"Пӯркат, супыт ос мо̄т са̄всыр мас­нутыт ма̄хманэ̄н ма̄гыс ю̄нтэ̄г."
19,То̄ва маснутыт ты­налан ма̄гыс ю̄н­тэ̄г.
20,Пыгыт пуссын та̄нки ма̄нанылт я̄нас во̄рае̄гыт.
21,Андрей 2018 та̄лт Тӯрва̄т па̄вылныл ва̄т ве̄рыстат нё̄рт йильпи во̄ркол ӯнт­тыс.
22,Тот нёхыс алыщлан ма̄гыс ва̄тахкем ке̄рняль ӯнттыс.
23,"Юи-о̄выл та̄лытт тот со̄руп мощща хультыс, са̄выӈпа̄лэ во̄р са̄лыт ха̄йтыгтэ̄гыт."
24,Са̄лыт ёсал коиянэ.
25,Нё̄влянэ Ня̄х­щам­во̄ль па̄выл ма̄хумн тыналыянэ.
26,Па̄влыӈ ма̄хум пуссын нё̄влил та̄с­тысанэ.
27,Тыгыл э̄лаль са̄лы нё̄влянэ Са̄пса па̄выл нупыл тотыглаӈкве паты­янэ.
28,Тот ма̄хум о̄с нё̄выль ӯре̄гыт.
29,Ань та̄л котиль э̄тпос­ныл ос туристыт нас ӯщ­лахтын ма̄гыс нё̄рн ялан­таӈ­кве патэ̄гыт.
30,Та̄н Тӯрва̄т па̄вылн мӯйлуӈкве акваг хо̄иглэ̄гыт.
31,"Ма̄ньщи хум тот о̄лнэ нё̄рыт пуссын ёмщакв ва̄ганэ, лё̄ӈхыт хӯлтыглым та̄н ётаныл яласы."
32,"Са̄выӈпа̄лэ мир ты нё̄рытн тотыглыянэ: «Вап сом щахыл», «На̄ӈк нёл щахыл», «Ма̄нь томрат», «Яныг томрат», «Па̄квна - Сори щахыл» ос мо̄т ура­мыт."
33,Тыи ма̄гыс о̄с олныл ойтаве.
34,"Хум потре щирыл, ань ты та̄л ре̄тыӈ ю̄свой э̄т­пост йильпи э̄тпос яныг­маӈкве о̄вылтахтын порат Тӯрва̄т па̄вылт Ӯй йӣквуӈ­кве номсэ̄гыт."
35,Ты кастыл рӯт ма̄хум тув во̄вияныл.
36,"Юи-о̄выл щёс Ӯй йӣкв 2011 та̄лт Лэ̄пла па̄вылт ва̄рыглавес, та па̄сныл лов та̄л минас."
37,Ты ва̄рмаль сака хосан ювле хультуп­таӈ­кве ат ро̄ви.
38,Николай МЕРОВ
39,Та та̄л оигпан ляпат Ханты-Мансийск ӯст о̄лнэ округ Творчество колт сапра̄ни ва̄рыглавес.
40,"То̄нт культура, наука щирыл рӯпитан хо̄тпат акван-атхатыгласыт ос хоты ма̄ньщи, ханты ос ё̄рн ма̄хум наманыл ищхӣпыӈ ма̄т о̄лнэ ло̄псын хансуӈкве э̄ри, та урыл потыртасыт ос пе̄риясыт."
41,Рущ ла̄тӈыл ты ва̄рмаль «реестрыг» ла̄ваве.
42,"Мӯтраӈ хо̄тпа урыл ловиньтаӈкве тот ро̄ви
Округувт реестр-ло̄пс 2014 та̄лт ма̄ньщи, ханты ё̄рн мирыт пе̄с йис ва̄р­ма­ляныл э̄лаль тотнэ ма̄г­сыл ва̄рвес."
43,"Ос Творчество колт рӯпитан хо̄тпат сосса ма̄хум наманыл, пе̄с пот­рыт, мо̄йтыт, э̄ргыт тув хан­суӈкве ла̄вве̄сыт."
44,"Ма̄н о̄лнэ ма̄вт ма̄ньщи,  ханты ос ёрн мирыт халт ма̄щтыр хо̄тпат, пе̄с йис ва̄рмалит ва̄нэ хо̄тпат ань сака са̄в а̄тим."
45,Та̄н нама­ныл пуссын ва̄ӈкв э̄ре̄гыт.
46,"Ка̄сыӈ хо̄тпа наме, о̄лнэ ма̄тэ, ва̄нэ тэ̄ланэ пуссын та̄ра-паттавет ос тув хан­савет."
47,"Наманыл тот пуссын ла̄кква-уртавет:
– Акв ма̄т пе̄с йис мо̄йтыт, пе̄с йис а̄мщит ва̄нэ хо̄тпат наманыл хансым о̄лэ̄гыт."
48,"– Китыт ма̄т пе̄с йис э̄р­гыт, са̄ӈквылтан та̄ныт, ял­пыӈ э̄ргыт ва̄нэ хо̄тпат урыл ловиньтаӈкве ро̄ви."
49,"– Хӯр­мит ма̄т са̄ӈквыл­тапыт, нэ̄р­нэйӣвыт, та̄­рыг­сып­лув-йӣвыт ос мо̄т са̄всыр са̄ӈквылтан ман ёнгын утыт ва̄рнэ хо̄тпат нама­ныл хасве̄сыт."
50,"– Ос нилыт ма̄т пе̄с о̄лупса, пе̄с ялпыӈ хо̄та­лыт, пӯрлахтын ва̄р­малит э̄лаль тотнэ ма̄хум намыл о̄лэ̄гыт."
51,"Та колт рӯпитан хо̄тпат ты сосса ма̄хум наманыл, хурияныл, о̄лупсаныл урыл хансым потрыт, по̄слым кинат пуссын ищхӣпыӈ ут ло̄псын ва̄рияныл."
52,"Ма̄ янытыл о̄лнэ мир матыр мӯтра о̄щнэ хо̄тпат урыл тот ловиньтаӈкве, хури­яныл сунсыглаӈкве, пот­ра­ныл-мо̄йтаныл хӯнтлаӈ­кве ань ве̄рмияныл."
53,"Ты ма̄хум яныг намыл о̄с вос мивет
Творчество кол сосса мир колнакт кӯщаиг Светлана Николаевна Нестерова о̄лы."
54,"Реестр-ло̄пс хумус ва̄раве, та урыл таи потыртас:
«Комиссият о̄лнэ хот­пат та̄л сыс кит щёс, я̄ӈк на̄тнэ э̄тпост ос ва̄т са̄г­рап­нал э̄тпост сапра̄нин во̄выглыянӯв."
55,"То̄нт округ янытыл сосса ма̄хум ке̄­тым нэ̄паканыл ловинь­ты­янӯв, мо̄йтаныл, э̄рга­ныл, пе̄с потраныл хӯнтлыянӯв."
56,Ма̄хум нэ̄паканыл туп хотты организацияныл ке̄­туӈ­кве ве̄рме̄гыт.
57,Э̄лум­хо̄лас такви ке̄тум нэ̄па­канэ ат пирмайтыянӯв.
58,"Комиссият ань куль­тура депар­тамент кӯщай хум Артур Альбертович Латыпов, Творчество колт кӯщай нэ̄ Елена Евгенье­вна Исламуратова, ханты э̄ква Мария Кузьминична Волдина, нэ̄пак хаснэ нэ̄ Светлана Силиверстовна Динисламова, учёный нэ̄ Светлана Алексеевна Попова ос са̄в мо̄т учёны­ит, пе̄с йис ва̄рмалит ва̄нэ хо̄тпат рӯпитэ̄гыт."
59,"Хоты ма̄хум наманыл, хоты мо̄йтыт, пе̄с э̄ргыт реестр-ло̄псын хансуӈкве - та̄н  пуссын аквъёт пе̄рие̄гыт."
60,2003 та̄л па̄сныл округувт «О фольклоре» нампа са̄ккон рӯпиты.
61,Нэ̄пак щирыл «Мастер фольклора» нам ощнэ хо̄т­пат культура колт манос ханищтап колт диплом та̄л ня̄врамыт ханищтаӈкве ве̄рме̄гыт.
62,Ты тэ̄ла урыл са̄кконт хансым о̄лы.
63,Ты коныпал яныг нам о̄щнэ ма̄хум мо̄т званият ос са̄всыр нё̄тмилыт ма̄гсыл нэ̄паканыл ке̄туӈкве тах ве̄рме̄гыт.
64,"Ка̄сыӈ та̄л ма̄щтыр ма̄хум касыл щирыл премия олныл мивет, рущ ла̄тӈыл тох намаим о̄лы: «Мастер художественных промыслов и ремёсел»."
65,"Ма̄н ань кӯщаит палт пищ­мат акваг хансэ̄в, «Мастер фольклора» нам о̄щнэ хо̄тпа о̄с аквты щирыл пре­мия-олныл вос мивет."
66,"Ам номсэ̄гум, то̄нт са̄внув ма̄­хум ма̄навн та̄нки нэ̄па­ка­ныл ке̄туӈкве патэ̄гыт."
67,"Мо̄йтыт, э̄ргыт, пе̄с потрыт, ялпыӈ э̄ргыт ва̄нэ хо̄тпат ка̄сыӈ та̄лныл мощщагнув е̄мты, та̄наныл янытлаӈкве ос э̄сгуӈкве ань э̄ри»."
68,"Ма̄ньщи, ханты ос ё̄рн хо̄тпат пе̄рияве̄сыт
Хо̄т э̄лумхо̄лас нэ̄пака­ныл сапра̄нин ке̄тыглаве̄­сыт, наманыл та реестр-ло̄псын хансуӈкве ро̄ви ман а̄ти, та урыл ма̄хум потыр­та­сыт."
69,"То̄нт та̄н Елена Констан­тиновна Самбиндалова, Павел Янчевич Айваседа, Галина Михайловна Кур­га­нова ос Ульяна Никола­евна Шульгина наманыл ищ­хӣпыӈ утыт о̄лнэ ло̄п­сын хансуӈкве ла̄всыт."
70,"Елена Константиновна Самбиндалова – нёмса, ёмас, ка̄ркам ма̄ньщи нэ̄, тав Ха̄льӯс район Хулюм­сӯнт па̄вылт о̄лы."
71,"Тав Яныгпа̄вылт самын патыс, ма̄нь­та̄гыл са̄в мо̄йтыт, пе̄с пот­рыт, э̄ргыт хӯлыг­лас."
72,"Ня̄х­щам­во̄ль школа а̄ст­лас, юн оматэ̄н-атятэ̄н нё̄тым матахкем та̄л о̄лыс."
73,Ты юи-па̄лт Ня̄хщамво̄ль па̄вылн ва̄нтлас ос интер­натыт рӯпитас.
74,Хум ва̄рыс ос Хулюмсӯнт па̄вылн о̄луӈкве минас.
75,О̄йкатэ Алексей Пет­ро­вич Адин наме о̄лыс.
76,Тэ̄н хӯрум ня̄врам янмал­тасы̄г.
77,"Яныг а̄гитэ наме Антонина, тав «Газпром» нампа организацият рӯпиты."
78,Хумитэ ёт хӯрум ня̄врам янмалтэ̄г.
79,Ма̄нь а̄гитэ Кристина ня̄врам ӯргалан колт воспитателиг рӯпиты.
80,О̄йкатэ̄нтыл акв пыг о̄ньще̄г.
81,А̄гияге сас ма̄ньщи ла̄тӈыл ёмащакв потыртэ̄г.
82,Пыге Костя а̄тимыг е̄мтыс.
83,"Елена Константиновна пе̄с потрыт, мо̄йтыт ва̄нэ хо̄тпаг о̄лы, ма̄ньщи нэ̄ «Ма̄нь Ӯскве» ня̄врамыт ӯщлахтын ма̄н во̄выглаве."
84,"Хулюмсӯнт па̄выл школат са̄всыр конференцият  «От ремесла к искусству», «Погружение в историю ХМАО-Югры» о̄лум порат ня̄врамытын потрыт хан­суӈкве тав о̄с нё̄ты."
85,Ань комиссият рӯпитан хо̄тпат нила ханты э̄ргыт реестр-нэ̄пакн хансуӈкве ла̄всыт.
86,Ты э̄ргыт Белояр­ский район Касум па̄вылт Ӯй йӣквнэ порат хасве̄сыт.
87,"Ань реестр-ло̄п­сыт «Вошъ­юган мишнэ ар», «Пил­танг каланг лапат ворт», «Хаймас», «Пусал ов ика» э̄ргыт хӯнтлуӈкве ро̄ви."
88,"Аквты ло̄псын Сакв ма̄ньщит хумус са̄ӈк­выл­та̄пыл са̄ӈквыл­тэ̄гыт, о̄с тув ва̄рвес."
89,Ань по̄с­лым кинат Г.Н. Сайна­хов са̄ӈ­квылты.
90,"«Техники и технологии» нампа ло̄псыт ловинь­таӈ­кве ро̄ви, хумус хо̄нтаӈ ма̄ньщит хӯл пуве̄гыт."
91,Ты ва̄рмаль урыл потыр ос хурит тув ва̄равет.
92,На̄нки нэ̄паканын о̄с тув ке̄тэ̄н.
93,Ань «Мастера фольк­лора» нампа ло̄псыт 18 э̄лумхо̄лас нама­ныл хас­ве̄сыт.
94,"Ты халт ты ма̄ньщи нэ̄т: Галина Кон­стан­тино­вна Алгадьева, Мария Тихоновна Двиня­нинова, Мария Сергеевна Мерова ос «Са̄лы лё̄ӈх» ансамбль ва̄рум хум Дмитрий Геор­гиевич Агеев наманыл хансым о̄лэ̄гыт."
95,"Творчество колт рӯпи­тан хо̄тпат э̄ргын, йӣквнэ ман матыр ва̄руӈкве ха̄снэ сосса хо̄тпат, ю̄нсхатнэ нэ̄квет, мо̄йт ва̄нэ, э̄ргыт, пе̄с потрыт ва̄нэ ма̄хум урыл ла̄тыӈ ӯре̄гыт."
96,"Хоты нэ̄пакыт ке̄туӈкв тув э̄ри, Светлана Николаевна Нестерова китыглаӈкве ро̄ви, таве̄н ищхӣпыӈ ут хосыт пищма тув хансэ̄н –
nesterovasn@odntugra.ru
."
97,Людмила ТЕТКИНА
98,Ха̄льӯс район Саранпа̄вылт краеведческий музей о̄лы.
99,Тот Вера Павловна Комкова тав пуӈктоты.
100,"Саранпа̄вылн ялмум порат, музейн щалтсасум, тот рӯпитан ма̄хум ёт хо̄нтхатыгласум, ва̄рнэ тэ̄ланыл урыл китыглахтасум."
101,На̄н ань э̄лаль Вера Павловна потре ловинь­тэлы̄н.
102,"– Мо̄лты музеювн Кульпас па̄вылт о̄лнэ «На̄йо̄тыр ма̄» музей тӯл­вес, тав ань филиалыг ла̄ваве."
103,"Ма̄н хо̄т нэ̄квет рӯпитэ̄в – Кульпас музейт кит хо̄тпа, тыт ос нила."
104,"Ма̄н Саранпа̄выл ос ляпат ӯнлын па̄влыт урыл потыртэ̄в, ма̄хум ты ма̄т хунь о̄лмыгтасыт, хоты мирыт тыг са̄ртын ва̄нт­лысыт."
105,Кульпас музейн ос та ляпат о̄лнэ па̄влыт урыл потрыт акван-атавет.
106,"Светлана Николаевна Немкова тот кӯщаиг о̄лы, Татьяна Андреевна Канева пор­масыт акван-аты, мӯс­хал щирыл щё̄питыянэ."
107,Саранпа̄выл музейн са̄в хо̄тпа ёхталы.
108,Алёна Романовна Тальмич пе̄с пормасыт урыл потырты.
109,"Татьяна Александровна Семяшкина маснут, о̄щнут акван-аты, музейт ань манах пормас о̄лы, тав ты пуссын ва̄гтэ."
110,"Любовь Павловна Стаканова ме­то­дистыг рӯпиты, тыхал ня̄врамыт ёт «Истори­ческий клуб» тэ̄ла ва̄ри."
111,"Музеюв тэ̄лме па̄сныл, тыт рӯпитам ма̄хум Саран­па̄выл урыл, ляпат ӯнлын па̄влыт, са̄всыр организа­цият ос ёмас тэ̄лат ва̄рум хо̄тпат о̄вылтыт са̄в потыр хассыт, матыр-а̄ти та̄ра-паттысыт, пуссын ёл-хас­саныл, кина-охсат ва̄р­сыт."
112,"Ма̄н ань о̄с аквтох ты рӯпитэ̄в, па̄выл ма̄хманув ёт потраме̄в, китыглахтэ̄в, пӯмыщ потраныл акван-атыянув, то̄ванакт кина-охсат ва̄ре̄в."
113,"Ха̄льӯс ос районт о̄лнэ музеит ёт рӯпитэ̄в, Ханты-Мансийский округув яны­тыл музеитыт рӯ­питан ма̄хум ёт о̄с ва̄йхатэ̄в, ха­ла­нувт матыр-а̄ти китыг­лахтэ̄в, акван-нё̄тха­тым ханищтахтэ̄в."
114,"– Вера Павловна, Саранпа̄выл музей хунь ва̄рвес?"
115,– Па̄влувт о̄лнэ Совет Ветеранов колн ялантан ма̄хум та̄н номылматсыт тамле музей ва̄руӈкве.
116,"1993 та̄л па̄сныл нас этнографический центр о̄лыс, яныгхо̄тпат тув э̄рнэ нэ̄пакыт, са̄всыр хурит ос пе̄с пормасыт ва̄тихал тотсыт."
117,Тувыл центр Ха̄льӯст о̄лнэ историко-краеведчес­кий музей нупыл хансуӈ­кве номылматвес.
118,"2002 та̄лт тув та хасвес, ань колув та̄ланэ та па̄сныл ловиньтавет."
119,Та̄л котиль э̄тпос 3 хо̄талэ̄т 2022 та̄лт Саран­па̄выл музей 20 та̄лэ то̄влы.
120,Кульпас па̄выл «На̄йо̄тыр ма̄» музей ос ты порат 30 та̄лэ то̄влы.
121,"Лӯпта э̄тпост тах Куль­пасн ялэ̄в, ты ялпыӈхо̄та­лув порат тот мощ мӯйлэ̄в, номсэ̄гум, тув са̄в хо̄тпа ялуӈкве ве̄рми."
122,"– На̄н музеин тамле яныг колт о̄лы, ань улпыл са̄всыр суссылтапыт ва̄­руӈкве ве̄рмегы̄н?"
123,– Тыг ма̄н 2014 та̄лт пормасыӈ-лӯтыӈ та̄гыл ва̄нтлысӯв.
124,Ты колт клуб ос нэ̄пак о̄щнэ колнакыт о̄лэ̄гыт.
125,"Аквта та̄л ма̄н тыт о̄выл суссылтап ва̄рсӯв, «Люди хрустальных рек» намаяслӯв."
126,"Ты колнакув щё̄питаӈ­кве Тюмень ӯсныл музей тэ̄ла ва̄нэ хо̄тпат ёхтала­сыт, рущ щирыл ла̄вавет: специалисты музейных технологий."
127,"Са̄лы ос э̄лум­хо̄лас хурит ва̄рсыт, сома лылыӈ ӯй­хул ман хо̄тпа ка̄саласӯв."
128,"Тувыл на̄йпос постын са̄всыр лампоч­кат хо̄т-а̄ти тагта­ласыт, э̄рыг ман потырсуй хӯнт­лын ма̄гыс сыре-сыр то̄­тап­совыт щё̄­питасыт."
129,"Ань матыр сун­суӈкве ман хӯнтлуӈ­кве э̄рмыглы те, туп ка̄та­нув тув понюм­та̄лы­янӯв, тамат утанув тай та сумыл­лэ̄гыт-ква̄ла­пе̄гыт – потыр суйты, на̄й­пос мирги, ёнгын кук­лат йӣ­кве̄­гыт."
130,"«Люди хрустальных рек» суссылтап ма̄гыс пормас-маснут па̄выл ма̄хманув та̄н тотыгласыт, музеювн мӯйлуптасаныл."
131,Ты колнакт ма̄н ты ма̄т пе̄с та̄гыл о̄лнэ ма̄ньщи ос саран мирыг о̄лупса урыл потыртэ̄в.
132,"– Матъёмас на̄н ты ма̄т о̄лнэ мирыг урыл потыртэ̄гын, ань яныгман ня̄врамыт пе̄с порат ва̄ӈкв патыяныл."
133,– Манрыг ты мирыг о̄вылтыт суссылтапув ва̄­рыслӯв?
134,"Ань таи ма̄гыс – ты ма̄н Нё̄р та па̄лныл саран ма̄хум 1842 та̄лт ёхтысыт, тыт о̄выл ё̄рн­кол тӯщтысыт."
135,Тувыл тыт акваг та о̄лмыгтасыт.
136,"Ос ма̄ньщи ма̄хум ляпат ӯн­лын па̄вланылт о̄лсыт – Я̄сунтыт, Сӯкыръят, Ха̄ӈлат, Мувыӈте̄с ос мо̄т па̄влытт."
137,Саран ма̄хум ё̄рнкола­ныл тӯщтум ма̄ ма̄ньщи хо̄тпатын тох ла̄вуӈкве патвес: «Саран па̄выл».
138,Ётыл рущ щирыл э̄лаль тох та патвес ла̄вуӈкве – Саранпауль.
139,"Саран ма̄хум на̄лув ва̄глынэ̄ныл па̄сныл, та̄н ос ма̄ньщи мир акв ляпат о̄луӈкве патсыт – Нё̄рт са̄лы ӯрим аквъёт яласаӈ­кве патсыт, акван-нё̄тха­тым рӯпитасыт, акв ё̄рн­колт о̄лсыт."
140,"Ётыл ма̄ньщи нэ̄т саран хум ва̄руӈ­кве патсыт, манос саран хум ма̄ньщи нэ̄ тоты."
141,"Пе̄с та̄гыл ань тыхо̄тал мус ты кит мирыг са̄лыӈ ма̄хманыл акв ё̄рнколт о̄лэ̄гыт, о̄лупсав аква."
142,"Ма̄н ань о̄с акв выс­та­вка щё̄питэ̄в, ты та̄л таве мирн суссылтаӈкве о̄вылтылӯв – геологыт урыл."
143,"Ма̄н ма̄вт нё̄р а̄хв­тас (хрусталь) кинсым манах геологический пар­тият о̄лсыт, хо̄т та̄н рӯпи­тасыт ос о̄лнэ коланыл хоты ма̄т ӯнлысыт."
144,"Ма̄н ань ты тэ̄ла урыл э̄рнэ нэ̄пакыт акван-атэ̄в, матыр-а̄ти та̄ра-паттэ̄в, яныгхо̄тпат китыглыянӯв."
145,"Тыт ань нэ̄мат геоло­ги­ческий экспедиция а̄тим, ма̄н о̄лнэ ма̄вт рӯ­пи­та­ма­ныл ань нас номыл­ма­та̄­лыянӯв – «Сосьвапром­гео­логия» ос «По­ля­р­но-Ураль­ская экспе­ди­ция»."
146,Ты колыг тыт 1935 та̄л па̄сныл рӯ­пи­та­сы̄г.
147,"Ты суссылтапыт тах сыре-сыр а̄хвтасыт, гео­логыт о̄ньщам пормаса­ныл, о̄щнутаныл ка̄салаӈ­кве ро̄ви."
148,"Ты ма̄хум урыл са̄всыр потыр хӯнтамлэ̄в, э̄рнэ нэ̄паканыл ловинь­тэ̄в, хурит ка̄салэ̄в."
149,– Победа хо̄тал 70 та̄лэ то̄влын кастыл на̄н музеин «Птицы светлой памяти» нэ̄пак щё̄питас.
150,"Ты сака ёмас, э̄рнэ нэ̄пак."
151,"Саранпа̄вылт ос мо̄т па̄в­лытт о̄лнэ ма̄хум ты нэ̄пак ма̄гыс на̄нанн сымыӈ ла̄тыӈ, пӯмащипа ла̄тыӈ ла̄ве̄гыт."
152,"– Ма̄н суссылтапыт коны-пал, научно-иссле­до­вательский рӯпата ва̄­ре̄в ос са̄всыр проектыт щё̄питэ̄в."
153,«Птицы светлой памяти» нэ̄пак ма̄н 2015 та̄лт Победа хо̄тал 70 та̄лэ то̄влын кастыл хансыс­лӯв.
154,Ётыл тах китыт тамле нэ̄пак та̄ратэ̄в.
155,"Ты нэ̄пакын хо̄нтлам ма̄хум пуссын хансуӈкве ат ве̄рмысанӯв, сака са̄в хо̄тпа, наманыл акв нэ̄па­кын хансуӈкве ат ла̄псыт."
156,"То̄ва хо̄тпат хурия­ныл ат хо̄нтсанӯв, рӯтаныл о̄с ат о̄ньще̄гыт, то̄ва ма̄хум самын патум та̄ланыл, о̄лум ма̄наныл та̄ра-пат­тыя­нув."
157,2017 та̄лт «Сердечная душа саранпаульского детства» нэ̄пакув ва̄рвес.
158,Ты нэ̄пак Саранпа̄вылт о̄лнэ ня̄врамыт садикыт урыл хансым о̄лы.
159,"Наталья Ивановна Вокуева са̄в та̄л воспитателиг рӯпитас, нэ̄ ла̄выс, ня̄врам колыт урыл нэ̄пак вос та̄рата­нувӯв, са̄в потыр о̄лы."
160,"Тувыл ма̄н са̄в та̄л воспи­та­телиг рӯпитам нэ̄квет ёт потрыт атуӈкве патсӯв, ётыл нэ̄пак ва̄рсӯв."
161,"«Малышок» садик ты порат 63 та̄лэ то̄влыс, «Ёлочка» – 54, «Оленёнок» – 46 та̄лэ."
162,Нэ̄пакын са̄в та̄л сыс по̄с­лым хурит ос ня̄в­рамыт ка̄тыл по̄слум хурияныл ва̄рсанув.
163,"Ном­сэ̄в, ты урыл ловиньтаӈ­кве пӯмыщ, ка̄сыӈ хо̄тпа о̄выл воспи­тателе оматэ хольт о̄лнэ̄тэ палыт номуӈ­кве патытэ."
164,Ань потруме̄н та оиг­пас.
165,Вера Павловнан потре ма̄гыс пӯмащипа ла̄тыӈ ла̄ве̄гум.
166,"Музейт рӯпитан нэ̄квет пуста̄гыл вос о̄лэ̄гыт, Сакв ма̄хма­нув о̄вылтыт мӯй мирн вос потыртэ̄гыт."
167,Светлана РОМБАНДЕЕВА
168,Мо̄лты та̄лт акв ханищтап са̄всыр пӯмыщ ва̄рмалит та̄ра-паттысанӯв.
169,Акв тэ̄ла урыл нэ̄пак ловиньтан окружной колт рӯпитан а̄ги Нина Пляцек потыртас.
170,"А̄ги ищхӣпыӈ ут хосыт йильпи та̄ратам нэ̄пак так­талас ос тох ла̄выс:
«Ма̄н, нэ̄пакыт ловинь­тан колт, Юграт Ассоциа­ция о̄нь­ще̄в."
171,Тот проектыт щё̄пи­тэ̄в ос сыресыр ка­сылытн ке̄тыянӯв.
172,Тувыл ты проек­тыт э̄лаль тэ̄лаг ва̄риянӯв.
173,2019 та̄лт «Бумаж­ная Сова» нампа комикс-центр ня̄врамыт ос ма̄нь­лат хо̄тпат ма̄гыс щё̄пи­таслӯв.
174,Таве ва̄рнэ ма̄гыс ку­ль­тура департа­мент па̄лыл грант-олныл нё̄т­ве­сӯв.
175,Ма̄н ань ня̄вра­мыт са̄в­сыр ном­тыӈ тэ̄лан ханищ­ты­янӯв.
176,"Та̄н яныг пот­рыт ло­винь­таӈкве ат ка̄са­ще̄гыт, таи­ма̄гыс ма̄н потрыт йильпи щирыл ва̄­руӈкве номыл­матсанӯв."
177,"Рущ щирыл та̄н комик­сыг ла̄вавет, тот э̄лумхо̄­лас матыр о̄лупса тэ̄ланэ хурин по̄славет ос тув то̄ва ла̄тӈанэ хансавет."
178,Тох ты э̄лумхо̄лас ос тав ва̄рум наканэ ма̄ньлат хо̄тпатн ва̄ӈкве патавет.
179,"Сосса ма̄­хум о̄с са̄в пӯмыщ мо̄йтыт ос пе̄с потрыт о̄ньще̄гыт, та̄н хурин по̄слуӈ­кве ро̄ве̄гыт."
180,"2020 та̄лт ма̄н кит нэ̄па­кыг ва̄руӈкве номылмат­сӯв ос тэ̄натэ̄н ва̄рнэ ма̄­гыс проект хассӯв, тувыл Финляндия мо̄т хо̄н ма̄н касылн ке̄тыслӯв."
181,"Акв нэ̄пак «Мифы и предания хантов и манси в комиксах» намтыслӯв, мо̄танэ «Легендарные истории Югры»."
182,О̄выл рӯпатат хантыт ос ма̄ньщит пе̄с накыт комиксыг по̄слум хурит хольт суссылтаӈкве ос акв-кит ла̄тӈыл потыртаӈ­кве э̄рсыт.
183,Мо̄тыт нэ̄пакт Юграт самын патум хо̄тпа ма̄кыг о̄лум наканэ хӯл­тавет ос мирн потыртавет.
184,Ты ва̄рмалит э̄лаль тотнэ ма̄гыс ма̄н округт о̄лнэ ма̄хум ёт акван-нё̄тхатым рӯпитаӈкве тахсӯв.
185,Тувыл сас ты проектыг ва̄руӈкве М.А. Кастрен нампа общества па̄лыл грант-олныл майвесы̄г.
186,Ма̄н мирн ла̄тыӈ ке̄тсӯв ос комикс-нэ̄пакн потрыт атуӈкве та̄наныл во̄всанӯв.
187,"Ань та̄н нё̄тмиланыл кастыл ты нэ̄пакыг ёмщакв щё̄питаве̄г, ос ты ма̄хумн яныг пӯмащипа ла̄тыӈ ла̄ве̄гум."
188,На̄н та̄н наманыл пуссын нэ̄пакт тах ка̄салы­яны̄н».
189,Ты э̄лы-па̄лт «Бумаж­ная сова» комикс-центр па̄лыл та̄н ва̄т нупыл акв сыресыр ханищтапыт ва̄рыгласыт.
190,Тот ма̄хум матыр по̄слуӈкве ос потыр-охсат хансуӈкве ханищтасаныл.
191,"Ты центрыт рӯпитан ма̄ньлат ма̄хум ла̄ве̄гыт, та̄н комиксыт ва̄рнэ тэ̄лат та̄нки пе̄с о̄выл комикс-журналыт сунсыглым ём­щакв по̄слуӈкве патсыт."
192,"Тот матыр-а̄ти э̄рнэ ва̄р­малит та̄ра-паттысыт, ту­выл мо̄т хо̄т­пат палт ки­тыглахтым са̄в мӯтран ха­нищтаве̄сыт."
193,"«Мифы и предания хантов и манси в комик­сах» нэ̄пак о̄вылтыт Нина Пляцек ла̄выс, ань касылн ке̄тым ва̄т потыр-охсат пе̄рияве̄сыт ос нэ̄­пакн по̄слуве̄сыт."
194,Касылн 12 та̄л яныт а̄гирищит ос пыгрищит ос 30 та̄л мус яныт ма̄ньлат хо̄тпат ка­суӈ­кве во̄виньта̄лве̄сыт.
195,"Та̄н сосса ма̄хум мо̄й­тыт, пе̄с потрыт ос Победа 75 та̄лэ янытлан кастыл потыр-охсат ос хурит по̄слысыт."
196,Тувыл но̄х-патум хо̄тпат мӯйлупсал майве̄сыт.
197,"Акв рӯпата та̄нанылн сака мӯстыс, «Истории разведчика Садомина» тох намтым о̄лы."
198,Таве Екатерина Гильц по̄слы­стэ ос потыр-охсат тув хан­сыс.
199,"Ты нэ̄пакыт ло­виньтан са̄в колытт ты комиксыт ӯравет, молях тув вос тотавет."
200,"Ос «Бумажная сова» центр хотты йильпи тэ̄лат ва̄руӈкве номылматэ̄гыт ке, на̄н та̄н ло̄псаныл сун­сым э̄лаль та̄ра-пат­туӈкве ве̄рмияны̄н."
201,Тамара МЕРОВА
202,Ты та̄л о̄вылтахтам порат ма̄хум та̄нки халанылт мӯйлупсал мӯйлуптахтэ̄гыт.
203,Мо̄лты та̄л оигпан э̄лы-па̄лт сосса хо̄тпат о̄с акв мӯйлупсал щё̄питаве̄сыт.
204,Та̄н ма̄гсыланыл ханты ос ма̄ньщи э̄ргыт USB-флэшкан ос ма̄нь нэ̄пакн хансым та̄ратаве̄сыт.
205,Тамле нак «Ханты ясаӈ» газетат рӯпитан нэ̄ Ульяна Данило проект щирыл ва̄рыс.
206,Тав «Союз мастеров нематериального и мате­риального культурного наследия Югры» мирн нё̄тнэ некоммерческий организацияныл хансум проектэ касуӈкве ке̄тыстэ.
207,Рущ щирыл тав «Обско-угорские песни в совре­менном исполнении» намтыстэ.
208,Касылыт но̄х-патыс ос культура депар­та­мент па̄лыл грант-ол­ныл майвес.
209,"Ань ты нэ̄пакет о̄влэ̄т са̄т э̄ргыт э̄ргум сосса хо̄т­пат урыл потыр ловинь­тэгы̄н, тувыл э̄ргыт рущ ла̄тӈыл толмащлым хас­ве̄сыт."
210,"Ос э̄ргыт ханты ос ма̄ньщи ла̄тӈыл хӯнтам­лаӈкве ро̄ви, тот USB-флэшка пиным о̄лы."
211,"Э̄ргыт студия-колнакт Игорь Сиренко, звуко­режиссёр-хумн, э̄рыгсов та̄ныл са̄ӈквалтым ём­щакв хасве̄сыт."
212,Ты коны­пал хо̄тпат э̄ргынэ̄ныл порат по̄слуве̄сыт ос ищ­хӣпыӈ утн сунсуӈкве ке̄т­ве̄сыт.
213,"Ульяна Данило ла̄выс, ищхӣпыӈ ут хосыт
youtube
ань тав э̄ргум э̄рге 20 со̄тыра э̄лумхо̄ласн сун­сым хӯнтлувес."
214,"Сергей Русскин ялпыӈ тӯр урыл э̄ргум ханты э̄рге
youtube
15 со̄тыра э̄лумхо̄ласн сусвес."
215,"Раиса Гаврильчик
youtube
Ялпӯс ма̄хум урыл такви хансум ма̄ньщи э̄рге 8 со̄тыра э̄лум­хо̄ласн хӯнтлуӈкве а̄лыма­вес."
216,"Ма̄ньщи ла̄тӈыл Евгений Анямов
youtube
рэп-э̄рге тув о̄с хасвес."
217,"Тувыл Гындышева акв а̄ги хумус ха̄йталавес, ты урыл Виктория Костылева пе̄с э̄рыг э̄ргыс youtube."
218,"Ты нэ̄ мо̄т э̄рыг
youtube
Янесса Кузнецова са̄т та̄л яныт апге ёт э̄ргыстэ̄н."
219,"Ты э̄рыг
youtube
хуньт яныг щаще̄кванылн та хультуптаве̄сыт."
220,"«Варах Най»
youtube
, тыи Ӯрин­э̄ква урыл э̄рыг «Хо̄тал» нампа А̄с-угорский теат­рыт рӯпитан нэ̄ Юлия Яркина э̄ргыстэ."
221,Ань тыг мус ищхӣпыӈ ут хосыт та̄н пуссын 55 со̄тыра щёс сунсыглым о̄лэ̄гыт.
222,"Тох о̄с ёмас, нэ̄пак ос USB-флэшка туп 300 са̄витыг ва̄рвесы̄г."
223,«Ма̄щ­тыр ма̄хум Союз» ты рӯ­пата­ныл округув 90 та̄лэ то̄в­лум кастыл ва̄рсаныл.
224,Раиса Гаврильчик тамле рӯпата ва̄рме ма̄гыс хот-ща̄гтым о̄лы.
225,"Тав ла̄выс:
– Ам мо̄лты Алла Иштимирова-Посохова «Ялпӯс ма̄хум» нампа э̄ргын-йӣквнэ колта̄глэ ёт ва̄йхатмум порат амки номтыл ты ма̄хум урыл э̄рыг ва̄рсум."
226,"Тувыл Ульянан э̄ргыслум, тав а̄нум студия-колнакн во̄­выстэ, тот Сергей Енов ос Игорь Сиренко э̄рыгсов та̄ныл са̄ӈквылтастэ̄н."
227,Тох э̄ргум йильпи щирыл та тэ̄лыс.
228,Ань «Ялпӯс ма̄хум» э̄рыг ла̄тӈанэ хансыянӯв ос э̄рыгсов ищхӣпыӈ утыт кисхатым хӯнтлэлы̄н.
229,То̄ва э̄рыг-охсанэ кит щёс э̄ргавет.
230,"Ялпӯс ма̄хум э̄рыг суйты,
Ялпӯс ма̄хум са̄ӈквылты,
Войкан витуп А̄скев ва̄тат
Ма̄нь мир тыт-та о̄лыглы."
231,"Ӯйрищит нумын луйгантэ̄гыт,
Са̄ӈквылтапыт са̄ӈквылтэ̄гыт,
Койпув та̄кыщ ра̄тантэ̄гыт,
Пе̄с йис потрыт са̄йкалэ̄гыт."
232,"Ялпӯс ма̄хум э̄рге суйты,
Ялпӯс ма̄хум са̄ӈквылты,
Ма̄ньщи ма̄хум ялпыӈ хо̄талн
То̄рум А̄щумн пуӈк-пины."
233,"Ня̄врам а̄ще ла̄тӈе хӯлы,
Ща̄не таве̄н суприщ ю̄нты,
Са̄лы о̄ньщим, во̄раян,
Сымыӈ ма̄хум хораман."
234,Тамара МЕРОВА
235,"Округувт о̄лнэ мир ань кол, ре̄г, на̄йпос ма̄гыс ойтхатнэ, кол по̄хыт порсыт э̄л тотнэ ос мо̄т тэ̄лат щирыл са̄в та̄рвит ва̄рмаль атхатас."
236,Та̄л о̄вылтахтам порат округ кӯщай нэ̄ Наталья Комарова ищхӣпыӈ ут хосыт ма̄хум ёт потырта­сыт.
237,Тот ты тэ̄ла хосыт рӯпитан кӯщаит ос потыр хӯнтлысыт.
238,Та̄н ка̄сыӈ ки­тыглахтам э̄лум­хо̄ла­сытн ла̄тыӈ ювле ла̄всыт.
239,Округув янытыл колыт ляпат атхатнэ порсыт э̄л тотым «Югра-Экология» предприятие рӯпиты.
240,"Наталья Комарова ла̄вме щирыл, та̄л о̄вылтахтам по­рат, ӯсытыт ос па̄влы­тыт о̄лнэ ма̄хум полщ тотнэ ла̄тыӈ ке̄туӈкве пат­сыт."
241,"То̄ва ма̄т порсыт атнэ то̄тапыт порсаныл хот ат вивет, та̄гиньтэ̄гыт ос ко­лыт по̄хыт тох та ӯнлэ̄гыт."
242,"Ма̄­хум порс э̄л тотнэ ма̄­гыс ань са̄в олн ойтэ̄гыт, ос рӯпата ёмщакв ат ва̄раве."
243,«Югра-Экология» кӯщай Виталий Якимчик ла̄выс: «Та̄л о̄вылтахтам па̄сныл округувт сака ащир­маӈ хо̄талыт о̄лсыт.
244,Тыи­ма̄гыс колыт по̄хыт атха­там пор­сыт ма̄шинат э̄л тотуӈ­кве ат ве̄рмысыт.
245,Ма̄шинат арге̄н тув по̄льве̄сыт.
246,Ань Сургут ӯст йильпи то̄тапыт щё̄пита­вет ос колыт по̄хыт ӯнт­та­вет.
247,"Ащирмаӈ порат пор­сыт ла̄кква ма̄т кон ул вос хуигласыт, тув пинуӈ­кве э̄ри»."
248,Наталья Комарова та кӯщай нупыл тох ла̄выс: «Лӯима̄т тэ̄лы акваг ащирмаг о̄лы.
249,Ты ва̄рмаль ма̄гыс са̄ртын­нув щё̄питахтуӈкве э̄ри.
250,"На̄нки рӯпатан та̄ра ём­щакв ва̄релы̄н, ма̄хум тыи ма̄гыс олн ойтэ̄гыт»."
251,"Порс э̄л тотнэ хо̄тпат потраныл щирыл, ань ащирмаӈыг е̄мтнэ порат та̄н э̄тэ-хо̄талэ рӯпитаӈ­кве патэ̄гыт."
252,"Хоты ма̄т порс хот ат вуйвес ке, ма̄хум «Кол-центр» операторытн свонитаӈкве ве̄рме̄гыт."
253,"Тот хӯлтнэ ла̄тыӈ вос ла̄­ве̄­гыт, порс та̄ра хот-виве тах."
254,Порсыт ма̄гыс олн ойтнэ урыл тот китыглахтуӈ­кве о̄с ро̄ви.
255,Тувыл ты торыг ищхӣ­пыӈ ут хосыт акв нэ̄ Ханты-Мансийск ӯсныл кина сус­сылтас.
256,Та кинатэ потыр о̄лум хо̄тал э̄лы-па̄лт по̄с­лыстэ.
257,"Тав ла̄выс, яныг кол по̄хыт то̄тапыт порсыл та̄глыӈыг хосат та̄гыл ӯн­лэ̄гыт."
258,Нэ̄мхотьютын э̄л ат тотавет.
259,Ма̄хум порс хӯрганыл то̄тап по̄хын па̄хвтуӈкве патсаныл.
260,Насати ты то̄та­пыт ляпат «Югра-Эко­ло­гия» рӯпитан колнаке о̄лнэ̄тэ.
261,"Нэ̄ ла̄вме щирыл, та̄н та̄нки ляпанылт атха­там пор­сыт аман ат ка̄са­лы­яныл."
262,Ты потыр юи-па̄лт ущта порсыт э̄л тотве̄сыт.
263,"Ань ка̄сыӈ кол по̄хыт капрон хусапыт, сульят ос нэ̄пакыт пиннэ ма̄гыс я̄нас то̄тапыт ӯнттым о̄лэ̄гыт."
264,Ма̄ янытыл ма̄хум пор­сыт хосат та̄гыл тох ла̄кква-ур­тым акван-аты­яныл.
265,Ётыл матыр э̄рнэ пор­ма­сыг ва̄равет.
266,Ма̄н округувт акван-атнэ порсыт э̄лаль Екате­рин­бург ӯс заводын тота­вет.
267,"Тот ё̄мыгтан лё̄ӈхытн пиннэ, уласыт ос мо̄т пормасыт ва̄равет."
268,"Ты хосыт порсыт во̄рт намыл щё̄питан ма̄т наска̄ссыг ат хуе̄гыт, ма̄ ат па̄ӈктыяныл."
269,Та хо̄тал ищхӣпыӈ ут хосыт са̄в та̄рвит ва̄рма­лит урыл потыр о̄лыс.
270,Наталья Комарова ты хо̄тпат мӯсхал щирыл рӯпитаӈкве ла̄всанэ.
271,Ань ты ва̄рмаль тав акваг уральтым о̄ньщуӈкве патытэ.
272,Николай МЕРОВ
273,Ка̄сыӈ та̄л Юван Шесталов намыл намаим премиял сосса ма̄хум касыл щирыл мивет.
274,"Та̄л котиль э̄тпос 19 хо̄талэ̄т общественный ос внешний связь департамент ля̄ххал хансыс, сосса ма̄хум та̄нки нэ̄паканыл премия-олн ма̄гсыл тув вос ке̄тэ̄гыт."
275,Нэ̄пакыт ма̄ньполь э̄т­пос о̄выл хо̄талэ мус тот ӯравет.
276,Ты хо̄тал юи-па̄лт ёхтын пищмат ат пирмай­тавет.
277,"Хоты нэ̄пакыт тув э̄рмыглэ̄гыт, ты департа­ментыт ищхӣпыӈ ма̄т «Дея­тельно­сть» нампа ма̄т пуссын ловиньтаӈкве ро̄ви."
278,Юван Шесталов намыл пиным премиял сосса ма̄хум ща̄нь ла̄тӈаныл ос пе̄с йис ва̄рмаляныл э̄лаль тотнэ ма̄гсыл 2013 та̄л па̄сныл мивет.
279,Китса̄т со̄тыра солко̄вил коллективыт мивет ос кит э̄лумхо̄ласыг сас 75 со̄­тыра солко̄вил та̄ставег.
280,"Ты олн ма̄гсыл округ, районный, па̄влыӈ мирколыт рӯпитан кӯщаит ос мо̄т са̄всыр организацият нэ̄пакыт ке̄туӈкве туп ве̄рме̄гыт."
281,"Я̄тил ма̄ньщи ма̄хум, на̄нки нэ̄паканын пищ­мал ты адресн ке̄тэ̄н: Ханты-Мансийск ӯс, Комсомольский ӯсхулы, 31 кол, 212 колнак."
282,"Китыглахтын ла̄тыӈ ке о̄ньщегы̄н, тув свонитэ̄н: +7(3467) 360-150 (доб."
283,2744).
284,Тот рӯпитан хо̄т­пат а̄лпыл 9 щё̄сныл ӣтипа̄­лаг 17 щё̄с мус рӯ­пи­тэ̄гыт.
285,"Ищхӣпыӈ утыт о̄лнэ почтаныл щирыл нэ̄паканын ке̄туӈкве о̄с ро̄ви:
ovchinnikovaia@admhmao.ru
Общественный ос внешний связь департаментныл ке̄тым ля̄ххал ма̄ньщи ла̄тӈыл Людмила ТЕТКИНА хансыстэ"
286,"Ма̄н ань ӯсыӈ ма̄т, кос ма̄нь па̄влытт янгыщ рущ патинкатыл ё̄мыгтэ̄в, хо̄тпа мо̄рсыӈ порат пӯркил ка̄сала̄лэ̄в."
287,"Э̄лнаӈ ма̄ньщи ма̄хманув пуссын ка̄тыл ю̄нтым пӯркил, ня̄рал ман ва̄ил о̄лсыт."
288,"То̄нт улпыл ка̄сыӈ ома, щаще̄ква-ане̄ква колта̄гыл ма̄хманыл ма̄гыс ла̄гыл маснут, сахи, мольщаӈ та̄нти ю̄нтсыт."
289,Ань ты йист ма̄ньщи мирув халт тамле ма̄щ­тыр нэ̄квет ос хум хо̄тпат иӈ о̄лэ̄гыт.
290,Ха̄льӯс район Саранпа̄вылт о̄лнэ ма̄ньщи нэ̄ Нина Митрофановна Анямова пӯркит ос мо̄т са̄всыр пормасыт ю̄нты.
291,Тав ва̄т са̄грапнал э̄тпос 12 хо̄талэ̄т 1963 та̄лт Саранпа̄вылт самын патыс.
292,"Тув ялмум порат, Нина Митрофановна ос Илья Павлович  колэ̄н щалтсасум, мощ потрамасӯв."
293,"Китыг­лах­тасум, хо̄т яныгмасы̄г, омаге̄н-а̄тяге̄н хотыл о̄лсыт."
294,"Нэ̄ тох потыртас:
– Омам наме Агафья Егоровна, такви о̄парищ наме Сайнахова, Сӯкыръя па̄вылныл о̄лыс."
295,"Номилум, хунь ю̄нсхатас, акваг э̄р­гыс."
296,Ёмас э̄ргыт о̄ньщас.
297,"Ма̄н ат иӈ хӯнтлысув, тав э̄рги те, та э̄рги."
298,"Ань Илья о̄йкам ла̄ви: «Наӈ хунь ю̄нсхатым ӯнлэ̄гын, о̄с э̄рген, э̄рыг наӈти ва̄рен»."
299,"Э̄лнаӈ ма̄ньщи ма̄хманув та̄нти э̄рыг ва̄ре̄гыт, акваг э̄ргысыт."
300,"Рӯпитэ̄гыт - э̄р­ге̄гыт, щаквщим ӯнлэ̄гыт - э̄рге̄гыт."
301,"Омам каӈк о̄ньщас, наме Матвей."
302,"Э̄ще Евдокия, о̄йкатэ щирыл Яптина о̄лыс."
303,"Ащо̄йкам Егор Андреевич Сайнахов, ане̄квам Мария Савична, такви о̄парищ наме Вьюткина о̄лыс."
304,"А̄тям Митрофан Дмитриевич Качанов Ха̄ӈлат самын патыс, тот яныгмас."
305,"Матрёна увщи о̄ньщас, о̄йкатэ щирыл Солянова о̄лыс."
306,"О̄пам Дмитрий Дмитриевич Качанов яныг хо̄нтын вуйвес, тот патыс, тувыл щаще̄квам Татьяна Васильевна а̄тимыг е̄м­тыс."
307,То̄нт а̄тям 13 та̄л яныт о̄лыс.
308,"О̄лме̄т суныт, ха̄пыт ва̄рыс."
309,"Колта̄глувт ма̄н онто­лов ня̄врам самын патсӯв, ань хӯрум хультсув, Дуся э̄щум ос Ваня каӈкум о̄с тыт Саранпа̄вылт о̄лэ̄г."
310,"Омагӯв-а̄тягӯв нё̄рт са̄лы ӯрим яласасы̄г, ма̄н ма̄нь порат о̄с ёт тотыгла­весӯв."
311,"Омав а̄тимыг е̄мтме порат, ам 13 та̄лум туп то̄влыс."
312,А̄тяв 2008 та̄лт хотталь щалтыс.
313,Саранпа̄выл школат нёлолов класс мус ха­нищ­тахтасум.
314,"Э̄лаль ат ха­нищ­тахтасум, та̄ра хум ва̄рсум."
315,"Са̄р о̄йкам ма̄ньщи хум о̄лыс, Анатолий Петро­вич Анямов."
316,Нила ня̄врам о̄щсуме̄н.
317,Щар яныг Андрей пыгме̄н тав ань а̄тим.
318,Тувыл хӯрум а̄гиянме̄н самын патсыт.
319,2002 та̄лт о̄йкам а̄тимыг е̄мтыс.
320,Ам ань аквхуйплов апыгрищ о̄ньще̄гум.
321,"– Нина Митрофановна, наӈ матыр-а̄ти ю̄нтым акваг юн рӯпитасын?"
322,– Школа а̄стламум юи-па̄лт зверофермат сэ̄мыл охсарыт ма̄гыс тэ̄нут па̄йт­сум.
323,Ётыл пошивоч­ный цехын патхатасум.
324,То̄нт тот заведующииг Алек­сандра Егоровна Рокина о̄лыс.
325,"Пӯркит, тапоч­кат, ня̄врам пӯркит ю̄нтсӯв."
326,"Кот тынтласув, йинсув."
327,Ань ю̄нсхатым юн рӯпи­тэ̄гум.
328,А̄гиянум ос апыг­ри­щанум пуссын пӯркил ю̄нтсанум.
329,Апыгрищанум ма̄гыс сэ̄тапыл са̄всыр маснут саге̄гум.
330,"О̄йкам наме Илья Павлович Сайнахов, са̄т­хуйплов та̄л аквъёт о̄лы­ме̄н."
331,"Тав о̄с ма̄ньщи хум, Сӯкыръя па̄вылныл о̄лы."
332,"Илья Павлович по­тыр­тас:
– Ам 1962 та̄лт Сӯкыръ­ят самын патсум."
333,"Тот шко­лат 3 класс а̄стласум, э̄лаль Саранпа̄вылт 8 класс мус ханищтах­тасум."
334,"Тувыл Сургут ӯсн минасум, тот речной портыт нила та̄л рӯпитасум."
335,"Ётыл Нарыкары па̄вылн ва̄нтлысум, тот Вася каӈкум о̄лыс."
336,Та ма̄т 1998 та̄л мус рӯпита­сум.
337,"Омам Софья Григорь­евна, такви о̄парищ наме Хозумова."
338,Ло̄пмуст Вася а̄пщитэ ос На̄таля э̄ще о̄лсы̄г.
339,"Ма̄н ат ягпыг о̄лсув – яныг каӈкув Лёва, тувыл Вася, Ваня, Вова, ам щар ма̄нь."
340,Омав 1984 та̄лт а̄тимыг е̄мтыс.
341,Ам ма̄нь та̄гыл На̄таля ныюм ос Ва̄щка сасгум палт Ло̄пмусн ялантасум.
342,"Хо̄рыӈпа̄вылт Лёва каӈ­кув о̄лыс, тав палтэ о̄с акваг хо̄игласӯв."
343,"Нина Митрофановна ос Илья Павлович сас пен­сият о̄лэ̄г, ка̄тыл матыр-а̄ти ма̄щтырлэ̄г, щаквще̄г."
344,"Ты я̄тил ма̄ньщи нэ̄г-ху­мыг пус ка̄т, пус ла̄гыл вос о̄лэ̄г, На̄й-О̄тыранэ̄н вос ӯргалаве̄г!"
345,Светлана РОМБАНДЕЕВА
346,Ты та̄л ма̄н округувт са̄в ялпыӈ хо̄тал тах е̄мты.
347,Ты э̄тпос 28 хо̄талэ̄т Касум па̄вылт о̄лнэ музей-кол 30 та̄лэ то̄влы.
348,"Та е̄рт пе̄с йис та̄гыл хантыт, ё̄рныт ос сараныт о̄лэ̄гыт."
349,"Ты мирыт пе̄с на­каныл сус­сылтан ма̄гыс, пе̄с ва̄рма­ляныл э̄лаль тотнэ ма̄гыс 1991 та̄лт па̄вланылт ты музей ва̄р­вес."
350,"Музей кӯщай нэ̄ Елена Терентьевна Федотова ань тох хансыс, 1991 та̄лт Касумт музей вос ва̄раве, Андрей Александрович Ерныхов тав кӯщаит ла̄в­санэ."
351,"Ты хум хо̄тпа са̄в Ӯй э̄рыг ва̄г, па̄влыӈ ма̄хум сака янытлаве."
352,Тав ё̄ре хосыт Амня пе̄с па̄выл ӯнлум ма̄т ты музей ӯнт­тувес.
353,Евдокия Задорож­ных ос Ольга Першина тэ̄н о̄с то̄нт са̄в рӯпитасы̄г.
354,"Ос тув яласаӈкв ма̄­хумн та̄рвитыӈ о̄лыс, хо̄т ве̄рыста ла̄глыл ё̄муӈкв э̄рыс."
355,Тувыл Касум па̄выл я̄ тапал ва̄тан тотуӈкв ла̄ввес.
356,"Ань тот са̄в кол ӯнттым о̄лы, рӯпитан ко­ланыл, суссылтапыт ва̄р­нэ кол."
357,"Са̄всыр порма­сыт, тэ̄нут, пилыт ос ла̄хсыт ты­налан ма̄гыс я̄нас ма̄ щё̄питавес."
358,О̄влэ̄т ты музей рущ ла̄тӈыл тох ла̄ввес – этнографический парк-музей.
359,2019 та̄лныл тав тох ла̄ваве – центр исто­рико-культурного насле­дия «Касум ёх».
360,"Елена Федотова потыртас, ты музей ма̄т са̄в щёс Ӯй йӣкв ва̄рыглавес, яныг­па̄ла ма̄хум тот акван-ат­хатыг­лэ̄гыт, пӯрлахтэ̄гыт."
361,"Са̄всыр ялпыӈ хо̄талыт тот ты ва̄равет – «Ӯри­нэ̄ква хо̄тал», «Тылащ пори» («Э̄тпос пури»), «Няние»."
362,Са̄лыӈ ма̄хум каснэ ва̄рмалянылт та̄н о̄с са̄в нё̄тэ̄гыт.
363,"Ё̄рнколыт тӯщтэ̄гыт, тот мӯйлын ма̄хум ма̄гыс исум тэ̄нут па̄йтэ̄гыт, ща̄ил айтыяныл."
364,Тох мощ олн-ломт та̄нти ма̄гсаныл сэ̄лэ̄гыт.
365,Юи-о̄выл та̄лытт та̄н ня̄врамыт ёт ос па̄вылт о̄лнэ ма̄щтыр ма̄хум ёт са̄в рӯпитэ̄гыт.
366,"Музейт рӯпитан ма̄хум проект нампа нэ̄пак щё̄питэ̄гыт, тувыл округ миркол па̄лыл олныл мивет."
367,"Ты олнытыл туи порат па̄вылт о̄лнэ ня̄врамыт ма̄гыс «Нумсаӈ ёх» этнолагерь ва̄ре̄гыт, тув сыс са̄в ня̄врам тот ӯщлахты."
368,"Пе̄с щирыл ма̄хум хӯл хумус алыщласыт, та̄н «Рыболовные традиции Югры» нампа фестиваль ва̄рыгласыт."
369,Ты тэ̄ла щё̄­питан ма̄гыс та̄нанылн «Ильбигор­ская» нампа община сака нё̄тыс.
370,Ань ты тэ̄ланыл мощщан ёл-по̄илттасаныл.
371,Касум па̄вылт о̄лнэ нэ̄ Валентина Тарлина музейн о̄с акваг нё̄ты.
372,"Ань ты музей намхо̄талэ кастыл таве титыгласлӯв, тав музейт рӯпитан ма̄хум ёт хумус рӯпиты."
373,Тав ювле тох потыртас.
374,Тэ̄н Юрий о̄йкатэ̄нтыл КФХ (крестьянско-фер­мерский хозяйство) ва̄р­сы̄г.
375,Тэ̄нти са̄лы о̄ньще̄г о̄йкатэ во̄рт са̄лыянэ ӯрим о̄лы.
376,"Матыр ялпыӈ хо̄тал па̄вылт те ва̄раве, мӯйлын ма̄хум са̄лыӈ суныл тотыглыянэ̄н."
377,Нэ̄ такви ю̄нтум пормасанэ тот тыналыянэ.
378,"Бело­ярский ӯсныл са̄в рущ мир ёхталы, та̄на­нылн са̄лыт сунсыглаӈкве ос ханты ман ё̄рн ма̄хум маснут но̄х-масуӈкве сака пӯмыщ."
379,"Мольщаӈыл манос сахил масхатэ̄гыт, тот та по̄слахтэ̄гыт."
380,Ты щирыл нэ̄г-хумыг о̄с мощ олн ка̄тн-паттэ̄г.
381,"Ань ты та̄л о̄вылтахтам порат музей колт рӯпитан хо̄тпат па̄влыӈ ня̄врамыт ма̄гыс ка̄сыӈ ӯщлахтын хо̄талт мӯйлын хо̄тал ва̄ре̄гыт, тох намаясаныл – «Лӯима̄ мо̄йт»."
382,"Ма̄хум ня̄врамыӈ та̄­гыл тув хасхатэ̄гыт, тувыл ӯщлахтын хо̄талт та музей канын ёхтэ̄гыт."
383,"Тот ня̄врамыт са̄всыр щирыл ёнгалтавет, са̄лыӈ суныл тыгле-тувле тотыглавет."
384,"Ялпыӈ хо̄таланыл кас­тыл ма̄н та̄нанылн са̄в ёмас ла̄тыӈ ла̄ве̄в – пе̄с ва̄рмаляныл, пе̄с наканыл ӯргалым ос янытлым э̄лаль вос тотыяныл, та̄нти ща̄нь ла̄тӈаныл акваг тот вос суйты."
385,Валентина УЗЕЛЬ
386,Ювле хультум та̄лт Россия янытыл «Вода России» нампа акция ва̄рыглавес.
387,Ты проект щирыл я̄т на̄лми ва̄таныл хот-сыстамтаӈкве э̄рсыт.
388,Ань Ханты-Мансийс­кий автономный округув мо̄т регионыт халт о̄выл лов янытлан ма̄т о̄лы.
389,Тамле ля̄ххал Российский Федерация ма̄-вит ӯрга­лан Министерство па̄лыл ке̄твес.
390,"2020 та̄л сыс округувт 301,8 ве̄рыста палыт я̄ ва̄тат хот-сыстамтаве̄сыт, са̄всыр порсыт хот-атве̄сыт."
391,"Ты ва̄рмальт 27 со̄тыра 44 э̄лумхо̄лас рӯпитасыт, та̄н ӯс по̄хат о̄лнэ я̄т ман тӯрыт на̄лми ва̄таныл, та ляпат са̄всыр ӯщлахтын ма̄т ёмщакв хот-щё̄­пита­са­ныл."
392,"2019 та̄лт 290,38 ве̄рыста хот-щё̄питавес, тох янытэ̄т хӯрумхуйплов ма̄ сыстамтавес."
393,"Тамле акция «Экология» нампа национальный про­ектыг о̄лы, ос э̄лумхо̄лас такви ка̄сащан номтэ̄т тув рӯпитаӈкве мины."
394,Тав ма̄к номтыл пинаве – ка̄сыӈ та̄л я̄т ос тӯрыт на̄лми ва̄­та­нылт хультуптым пор­сыт хот-атуӈкве э̄ре̄гыт ос тувыл ма̄хум воссыг порс мори ул вос па̄хвтэ̄гыт.
395,Общественный ос внешний связь департаментныл ке̄тым ля̄ххал ма̄ньщи ла̄тӈыл Тамара МЕРОВАН хасвес
396,Ма̄щтыр ма̄хманув ты э̄лы-пал ва̄тихал хотты па̄вылт акван-атхатыгласыт ос халанылт ханищтахтасыт.
397,"Яныгнув э̄кват ма̄ньлат а̄гит ос нэ̄квет щаквщуӈкве ханищтасаныл, ань ос акван-атхатыглаӈкве ат ро̄ви, йильпи щирыл ищхӣпыӈ ут хосыт потыртэ̄гыт ос тащирыл халанылт хӯлтыглахтыглэ̄гыт."
398,"Мо̄лты тӯяг ма̄ньполь э̄тпост Ягрим па̄вылн  Ха̄льӯс район янытыл о̄лнэ нэ̄квет Любовь Васильевна Кашлатован атыглаве̄сыт, тот та̄н совъя ва̄й ю̄нтуӈкве ханищтахтасыт."
399,"Āс ма̄х­манув тамле ва̄ти совъя ва̄ит о̄ньще̄гыт, та̄н сагим ва̄й коныпа̄лыл масавет."
400,Ва̄й сӯнтэ сакыл о̄с хорамтыяныл.
401,Тамле ва̄й ю̄нтуӈкве Ягримт ты атхатыгласыт.
402,"Та порат ам акв нэ̄ ёт потыртасум, наме Людмила Николаевна Новьюхова, тав Ха̄льӯст о̄лы."
403,Ме̄н потруме̄н на̄н э̄лаль ловиньтэ̄н.
404,"– Ам амти о̄парищ намум Рябчикова, Тут­лейм па̄вылт самын пат­сум, тот яныгмасум, ма̄н ще̄мьявт са̄в ня̄врам кос о̄лсув, ань ме̄н увщиме̄н­тыл туп хультсуме̄н, тав Ямал ма̄н хосат минас ос тот о̄лы."
405,"Ам Ха̄льӯс школат ос школьникыт колт ня̄врамыт по̄слуӈ­кве ханищтым ва̄т нупыл хо̄т та̄л рӯпитасум, ань та̄л охсаг е̄мтыс, пенсиян патхатасум."
406,"Са̄в та̄л ня̄врамыт ханищтым рӯ­питасум, ань амти ма̄г­сылум матыр ва̄руӈкве таӈхе̄гум."
407,"– Наӈ школа а̄стла­мын юи-па̄лт, хо̄т э̄лаль ханищтахтасын?"
408,"– Ам Салехард ӯст училище искусств а̄стла­сум, мастер-художник по обработке дерева хо̄тпаг ханищтахтасум ос ювле амти ма̄мн рӯпитаӈкве ёхтысум."
409,Тыт акваг ня̄вра­мыт ёт ты рӯпитасум.
410,"Ань мощ ӯщлахтэ̄гум ос ювле рӯпитаӈкве тах улпыл патхатэ̄гум, ня̄вра­мыт ханищтан хо̄тпа ат то̄вылхаты ос амти рӯпа­там та̄л ка̄сум холас."
411,– Омагын-а̄тягын на­манэ̄н хумус о̄лсы̄г?
412,Тэ̄н хотыл о̄лсы̄г?
413,"– Āтям наме Николай Кузьмич Рябчиков наме о̄лыс, тав Ващкурт па̄вылт самын патыс, ань та па̄­выл а̄тим."
414,"Пе̄с порат, хунь колхозыт акван-тӯлве̄сыт, та па̄выл та хультуптавес, нэ̄мхотьют тот ат хультыс."
415,"Тутлеймыт Сталин нампа колхоз ва̄рвес, пуссын тув та ва̄нтлуптаве̄сыт."
416,"Омам наме о̄лыс Федосья Николаевна Шеколкова, ане̄квам Неттина о̄парищ наме о̄лыс."
417,"Омам колта̄­гылт такте̄т яныгмас, увщи о̄ньщас кос, ос тав иӈ ма̄нь порат хотталь ловум­тас."
418,"– Людмила Никола­е­вна, юн наӈти ма̄гсылын матыр щаквще̄гын?"
419,"– Ам юн сэ̄тапыл нос­кит саге̄гум, сакныл сак­ква̄лгыт, турло̄псыт, паль­сакыт хартуӈкве ха̄сэ̄гум."
420,"Нуйныл тучаӈыт, ю̄нтуп тӯщтын утыт ю̄нтэ̄гум."
421,"Ос школат рӯпитым матыр щаквщуӈкве арген ат а̄лымаве, акваг матыр-а̄ти хансуӈкве э̄ри."
422,"Акваг хӯлыг­лылум, тыт-тот ма̄­хум семинарн та атхатыг­лэ̄гыт, ам такос таӈхе̄гум тув ялуӈкве ос рӯпатам ёт нэ̄мхотталь э̄л минуӈ­кве ат ве̄рме̄гум."
423,Ань тай сакати яласаӈкве ве̄р­ме̄гум.
424,– Наӈ ханты ла̄тӈыл потыртэ̄гын?
425,"– Ам амти ла̄тӈум ва̄г­лум, потыртэ̄гум."
426,Омагум-а̄тягум ма̄н ётув туп ханты ла̄тӈыл потыртасыг.
427,Омав са̄ртын а̄тимыг е̄мтыс.
428,Āтяв тай акваг ма̄н ётув ма̄нти ла̄тӈувтыл потыр­тас.
429,"Тыг ань семинарн са̄в па̄лыл ёхтысув кос, халувт ёмщакв торгамтахтэ̄в, э̄кват потыртэ̄гыт, а̄нумн татем ёмас."
430,"Ня̄врамагув ла̄тӈе̄н мощ хӯлэ̄г, а̄ныса̄н ла̄вуӈ­кве ве̄рме̄г, маныр э̄ри – во̄вег."
431,Тох ты халувт юн по­тыртэ̄в.
432,"Āгим классэ̄т пуссын рущ ня̄врамыт ха­нищ­тахтасыт, таве̄н нэ̄м­хотьют ёт потыртаӈкве."
433,"Ма̄ньнув па̄влыӈ ма̄т тай сакати ханты манос ма̄ньщи ла̄тыӈ ня̄врамыт хӯлэ̄гыт, ханищтаӈкве ве̄рме̄гыт."
434,– Наӈ «Ханты ясаӈ» газета ловиньтылын?
435,"Торгамтэ̄гын, маныр тот хансаве?"
436,"На̄н, ханты ма̄хум, са̄в диалект о̄нь­щегы̄н, то̄ват халанылт ат торгамтахтэ̄гыт."
437,– Ам ханты газета ло­виньтылум кос ос амти нупылум ла̄тӈыт ва̄рия­нум.
438,"Пе̄с щирыл хунь газета хасвес, то̄нт ам ёмщакв торгамтаслум, ань таве ловиньтаӈкве та̄рвитыӈ, то̄ва ла̄тӈыт ловиньтым маттем та номсахтэ̄гум."
439,"Са̄всыр йильпи ла̄тӈыт е̄мтсыт, та̄­наныл ат ва̄ганум, букват ос мо̄т щирыл хансавет, то̄ват ат ва̄ганум."
440,– Ты та̄лыт сыс ла̄тыӈ мо̄т хурипаг е̄мтыс?
441,"– Ханты ла̄тӈув хотмус та̄рвитыӈыг е̄мтыс, тор­гамтаӈкве та̄рвит."
442,"Пе̄с пора букварит кӯпнит­ну­вег ханищтаӈкве ро̄выс, ань нэ̄пакыт ат торгам­тахтэ̄гыт."
443,Учёныитын ты ва̄рмаль ёт рӯпитаӈкве пӯмыщ кос ос нас хо̄тпан ловиньтаӈкве пӯмыщ а̄ти.
444,"– Газетагув ловинь­таӈкве пӯмыщ вос о̄лыс, наӈ кастылын маныр тыима̄гыс тот хансуӈкве э̄ри?"
445,"–«Ханты ясаӈ» ос «Лӯима̄ сэ̄рипос» ёмас газетаг, нё̄тнэг ва̄рия­гы̄н, са̄всыр ёмас хурит по̄с­лэ­гы̄н, ам акваг сунсыглы­янум."
446,"Тув ня̄врамыт ма̄г­сыл са̄внув нё̄тнэ хурит, картинкат ва̄руӈкве ро̄ви, потрыт хӯл алыщлан урыл, хумус пе̄с порат ма̄хма­нув а̄рпи ва̄рсыт, питиль ӯнттысыт, хурин ро̄ви по̄с­луӈ­кве – хумус ӯнт­туӈкве э̄ри."
447,"Ты урыл ань о̄лнэ ма̄хум щар мощща ва̄гыт, са̄выӈ­па̄лэ аты ва̄­щинь­тасыт."
448,"Ам номсыте̄мт, тыи ты сака пӯмыщ ос э̄рнэ ва̄рмаль о̄лнув."
449,"То̄нт ма̄хум газетат акван-атну­ваныл, мори ат маныг­тануваныл."
450,"Людмила Николаевна нёмса, ка̄ркам ос хо̄тпа нупыл ёмас нэ̄кве, ня̄вра­маге иӈ ма̄нь порат о̄й­катэ та̄л хультыс, а̄гияге-пыгаге сэ̄ръёр э̄лум­хо̄ла­сыг ян­малтасаге."
451,"Са̄в со̄т, са̄в щунь тав кол­таглэ̄н ла̄ве̄в!"
452,Галина КОНДИНА
453,"Россия янытыл о̄лнэ мир коронавирус а̄гмыл ул вос е̄мтсыт, ань вакцина-тэ̄рпил ва̄равет."
454,Ма̄н округувт о̄лнэ ма̄хум ты прививкал ва̄руӈкве ань о̄с пуссын во̄вавет.
455,"Яныг кӯщай нэ̄ Наталья Комарова ты ва̄рмаль урыл потыртаӈкве, кӯ­щаит та̄л котиль э̄тпос 21 хо̄талэ̄т сапра̄нин акван-атыгласанэ."
456,Ань ка̄сыӈ э̄лумхо̄лас «Госуслуги» ищхӣпыӈ ут хосыт ле̄ккар палт талон-нэ̄пак виӈкве ос ты укол ва̄рнэ ма̄гсыл хасхатуӈкве ве̄рми.
457,Ты накт вакцина-тэ̄рпи тӯщтуӈкве акв со̄­тыра 441 э̄лухо̄лас тох хасхатасыт.
458,"Мир пусмалтан депар­тамент кӯщай ва̄ӈын нэ̄ Елена Касьянова ла̄выс, ты э̄тпос оигпан мус Сургут ӯсн 20 со̄тыра арыгкем вакцина-тэ̄рпи тах тотаве."
459,Ос та ӯсныл округ янытыл ке̄тавет.
460,Ре̄тыӈ ю̄свой э̄тпос о̄выл­тахтан мус 109 со̄тыра арыг­кем э̄лум­хо̄лас ты уколыл тах ва̄­равет.
461,Округ янытыл 79 колыт пӯнсавет ос ма̄хум прививка тӯщтуӈкве тув во̄вавет.
462,"Кӯщай нэ̄ ла̄выс, ань тэ̄лы порат, ка̄сыӈ ма̄нь па̄вылкве мус ма̄шинал яласан лё̄ӈх о̄лы."
463,О̄влэ̄т ты тэ̄рпи ань тув тотаве ос тот о̄лнэ мир привив­кал тӯщтавет.
464,Мо̄т порат вакцина-тэ̄рпи ма̄нь па̄­выл­квен ке̄туӈкв та̄рви­тыӈ тах паты.
465,"Аквты сапра̄нит ха­нищтап, наука урыл потыр о̄лыс."
466,"2021 та̄л Россият «Год науки и техно­логий, Год знаний» намаявес."
467,"Ма̄н округувт та̄л сыс ты хосыт манхурип рӯпата тах ва̄раве, та урыл ма̄хум потыртасыт."
468,"Округувт наука кастыл 99 конференцият, хо̄нт­хатыглапыт, ханищтапыт ва̄рыглавет."
469,"«Год знаний» нампа тэ̄ла хосыт 85 ял­пыӈ хо̄талыт, суссылтапыт ос са̄в мо̄т рӯпата тах щё̄питаве."
470,Людмила ТЕТКИНА
471,"То̄ванакт о̄лнэ колыт ӯнттын ма̄хум рӯпатаныл молях ат ва̄рияныл, кол ман квартира ёвтум хо̄тпа такос ӯрхаты, колэ̄н щалтуӈкве ат ве̄рми."
472,"То̄ва хо̄тпа ос нас уркуптаве, олнанэ хот-не̄лмыгтавет, колыл ат иӈ ӯнттаве."
473,"Ты та̄рвитыӈ тэ̄ла урыл потыртан ма̄­гыс Ханты-Мансийск ӯс РИЦ «Югра» ля̄ххал тотнэ колн округ янытыл о̄лнэ колыт ӯнттын Департамент кӯщай хум, архитектор Кирилл Мыскин ос Фонд защиты прав граждан-участников долевого строительства Югры тэ̄ла палт пуӈктотнэ хо̄тпа Михаил Павлов во̄виньта̄лвесы̄г."
474,"Тэ̄н ла̄вме̄н щирыл, хосатта̄гыл ӯнттын колыт округ миркол хосыт тах 2023 та̄л мус пуссын а̄ст­лавет."
475,"Ань Югра янытыл 20 квартираӈ кол-капаит сака са̄в та̄л а̄стлаӈкве ат ве̄рмавет: Сургут ӯст – 13, Нефтеюганскыт – 6, акв кол Лангепас ӯст."
476,"Лю̄льсаӈ рӯпитан хо̄т­пат ма̄гыс ань 1 со̄тыра 627 э̄лумхо̄лас ня̄врамыӈ та̄гыл савалэ̄гыт, коланыл ӯрим хо̄т ве̄рме̄гыт, тот та о̄лэ̄гыт."
477,"Кирилл Мыскин ла̄выс:
– Хоса ӯнттын кол ты э̄лы-па̄лт ущпылнэ̄г са̄в о̄лыс."
478,"2020 та̄л мус лов кол а̄стлуве̄сыт – ат кол строительный организацият та̄нти ӯнт­тысаныл, хӯрум – миркол па̄лыл нё̄тве̄сыт, акв кол ма̄гыс ма̄хум олнаныл ювле майве̄сыт."
479,Юи-о̄выл кол пе̄нтсыл ӯрхатам мир квартира­тыл мо̄т йильпи колт май­ве̄сыт.
480,"Ань 20 тамле та̄р­витыӈ ва̄рмаль ёт капыр­тэ̄в, номсэ̄гум, округувт тамле кол тыгыл э̄лаль вос­сыг ат паты."
481,"Китыт хумитэ ла̄выс, кит-хӯрум та̄л сыс, ты та̄р­витыӈ тэ̄ла хот-паты, округт о̄лнэ мир ла̄па­ла̄­луӈкве воссыг ат пата­вет."
482,"Михаил Павлов тох по­тыртас:
– Ма̄н ань са̄в органи­зацият акв ё̄р ва̄рим, ты тэ̄ла ёт рӯпитэ̄в, лю̄льсаӈ рӯпитан ос ла̄палахтыг­лан ма̄хум та̄ра-паттэ̄в."
483,"Та̄н ётаныл потыртэ̄в, ань колыт мӯсхал щирыл вос ӯнттыяныл, хоса ул вос са̄птахтэ̄гыт, вос молямлэ̄гыт."
484,"Номсэ̄в, 2023 та̄л мус ты колыт пуссын а̄стла­вет."
485,"Округт о̄лнэ я̄тил ма̄­хум­аквет, о̄лнэ кол ёвт­нэ̄н порат, кол ӯнттын хо̄т­пат урыл матыр-а̄ти пус­сын та̄ра-паттэ̄н - нэ̄пака­ныл аман мӯсхал щирыл хан­сым о̄лэ̄гыт, олн минэ банкыт аман со̄ль та̄н ётаныл рӯпитэ̄гыт."
486,"Тынта̄л квартиран сака ул ща̄гтэ̄н, тох тай молях уркуптаӈкве ве̄рмаве̄н, олн-ло̄мтанын мо̄т ма̄н ке̄тавет."
487,"Ань ищхӣпыӈ ут хосыт колыт ӯнттын ка̄сыӈ ор­ганизация урыл хансым о̄лы, э̄рнэ нэ̄паканыл, сыре-сыр хурит, та маныр, тот пуссын ка̄салаӈкве, ловиньтаӈкве ро̄ви."
488,Светлана РОМБАНДЕЕВА
489,"Пе̄с порат акв о̄йка во̄рт о̄лы, во̄раи."
490,"А̄лпыл но̄х-ква̄лыс, но̄х-мас­ха­туӈкве щё̄питахты, ма­нари.Аквты накт а̄витэ та карсалтавес."
491,"Тав а̄витэ па̄лыг-пӯнсыстэ, кональ а̄ӈк­ватас, кон Ме̄ӈкв-пыгрищ лю̄ли."
492,"Таве̄н ла̄выс:
«
Яе̄н, пӯ­ха­тах­тыглыме̄н
»."
493,"О̄йка ювле ла̄выс:
«
Наӈ сар ла̄щал, ам юв-щалтэ̄гум, но̄х-масхатэ̄гум, тувыл ущ пӯхатахтыглыме̄н."
494,"Наӈ мощ ӯрхатэ̄
н»."
495,"Такви юв щалтыс, та мас­хаты, акв ла̄глэ масы­стэ."
496,А̄витэ о̄ста карсалтавес.
497,"Ме̄ӈкв-пыгрище о̄ста ла̄выс:
«Ос молях а̄стэ̄­гын?"
498,Ам наӈын ӯрилум».
499,"О̄йка ювле ла̄выс:
«Наӈ мощ ла̄щал, ла̄щал ӯр­хатэ̄н, атпан хумыт мас­хатасыт, атпан хумыт иӈ ат масхатасыт."
500,"Та̄н тах а̄стэ̄гыт, ам кон тах ква̄лэ̄гум
»."
501,"Ос мощ лю̄ляхо̄лыс, а̄витэ о̄ста курсалтавес."
502,"Ме̄ӈкв-пыгрищ ля̄галас:
«А̄ти кай, атпан хум мас­ха­та­сыт, атпан хумыт иӈ ат масхатасыт, яныг­са̄т хумыт ёт ё̄рум хунь ве̄риты, ам та тахасум, наӈ ётын пӯха­тах­тыг­лаӈкве ат ка̄са­ще̄гум»
."
503,"Ме̄ӈкв-пыгрищ та ояс, яныгса̄т хум ёт ал­ха­туӈ­кве рохтас."
504,Елена Самбиндалова мо̄йтум мо̄йт нэ̄пакн Людмила ТЕТКИНА хансыстэ
505,Мо̄лты та̄л па̄сныл школат ханищтахтын то̄ва ня̄врамыт ищхӣпыӈ ут хосыт юн о̄лым ханищ­тахтасыт.
506,"Ма̄нь па̄вылквет о̄лнэ сосса ма̄хум ос тот рӯпи­тан школат интернетыл ва̄рве̄сыт ман а̄ти, ты урыл ма̄н округ янытыл районный миркол кӯща­ит китыглахтын ла̄тӈыл ке̄тыгласанӯв."
507,Нижневартовский район миркол кӯщай Борис Александрович Саломатинын пищма о̄с хансыгласӯв.
508,Та мирколт рӯпитан хо̄тпат ма̄навн та̄ра пищма ювле ке̄тсыт.
509,"Ханищтап ос ма̄ньлат хо̄тпат ва̄рмаляныл щи­рыл рӯпитан кӯщай нэ̄ Маргарита Любомирская хансыс, та районт ка̄сыӈ ма̄нь па̄вылквет о̄лнэ школат интернет рӯпиты, ня̄врамыт пуссын юн ха­нищтахтуӈкве ань ве̄р­ме̄гыт."
510,"Ма̄нь па̄вылквет ищхӣпыӈ ут моляхнувег вос рӯпиты, та̄н са̄в рӯ­пата ань ва̄ре̄гыт."
511,"Кӯщай нэ̄ хансыс, ты  рӯпата ва̄рнэ ма̄гсыл районный миркол «Ин­фо­р­ма­ционная инфра­ст­рук­тура» ос «Цифро­вая экономика Россий­ской Федерации» нампа про­граммаг хосыт олныл ань та̄стуве̄сыт."
512,"Ты олнытыл э̄рнэ обо­рудование ёвтаве, ке̄рк­ва̄л­гыл хартавет, ты рӯ­пата ма̄нь та̄квс э̄тпос мус тах а̄стлаве."
513,Людмила ТЕТКИНА
514,Ма̄н округувт тэ̄лы порат ма̄нь па̄влыт халт машинал ялнэ ма̄гыс тэ̄лы лё̄ӈхыт щё̄питавет.
515,Ты рӯпата АО ГК «Северавтодор» ва̄ре̄гыт.
516,Та̄н то̄ванакт я̄т ӯлтта уснэ ма̄гыс я̄ӈк осыӈыг по̄льтнэ мус хосанув ӯр­хатэ̄гыт.
517,Ты накт то̄ва ма̄тт ёмас лё̄ӈх та̄ра ва̄руӈкве ат а̄ртмыс.
518,"Яныг таквс э̄тпост торыӈ ащирмаӈ хо̄тал а̄тим о̄лыс, тувыл тӯйт мощща тӯйис."
519,Ва̄т са̄грапнал э̄тпост сака ащирмаӈыг е̄мтыс ос ва̄т нупыл ат хо̄талэ̄т тэ̄лы лё̄ӈхыт ущта пус­сын ва̄рве̄сыт.
520,"Ань ма̄хум ма̄шинал тыгле-тувле яласаӈкве ве̄рме̄гыт, са̄в пормасыӈ та̄гыл яныг ма̄шинат о̄с яласаӈкве та̄ртве̄сыт."
521,Округ янытыл я̄т ӯлтта ва̄т нупыл ат уснэ лё̄ӈхыт ёмщакв по̄льт­ве̄сыт ос нёлолов пере­прават ва̄р­ве̄сыт.
522,"Ань Кондинский районт 9 я̄т ӯлтта миннэ лё̄ӈхыт хосыт яласаӈкве ро̄ви, Ханты-Мансийский районт – 12, Октябрьский районт – 11, Ха̄льӯс райо­ныт – 8 ос 1 Белоярский районт."
523,Ос акв переправа Нефте­юган­ский районт ос мо̄танэ Сургутский районт ва̄рвес.
524,"Мо̄лты ос ты та̄л сыс тэ̄лы ма̄гыс ва̄рим лё̄ӈхыт хо̄т ва̄рим о̄лэ̄гыт ос хота мус рӯпитаӈкве патэ̄гыт, на̄н МЧС России ХМАО-Югры ищхӣпыӈ ло̄псыт ля̄ххалыт ловиньтаӈкве ве̄рмегы̄н."
525,"Ты по̄с ураль­тым о̄ньщелы̄н:
https://86.mchs.gov.ru/deyatelnost/ledovye-perepravy-2020-2021
Тувыл сака ащирмаӈ хо̄талытт э̄лы ма̄т о̄лнэ па̄влыт мус на̄нкке̄н ул минэ̄н, мощ ӯрхатэ̄н ма­нос кит машинал потыр­тахтым яласэ̄н."
526,Тамара МЕРОВА
527,"Ма̄ньщи учёныюв Евдокия Ивановна Ромбандеева урыл 2020 та̄л оигпан ляпат нэ̄пак та̄ратавес, тав тох намаим о̄лы: «От глубин языка к высотам науки…»."
528,Ты нэ̄пакн потрыт Татьяна Дмитриевна Слинкина ные урыл акван-атуӈкве патыс.
529,"Таве̄н нё̄тыс Светлана Алексеевна Герасимова, Āс-угорский институтт ма̄ньщи филология отделт рӯпитан нэ̄."
530,"Тув са̄в ма̄хум хассыт, хотьют таве ва̄с, хотьют тав ётэ рӯпитас, журна­листыт, учёныит сымын ро̄внэ ёмас ла̄тӈыт те̄тсыт."
531,Евдокия Ивановна о̄лме̄т такви рӯпататэ урыл по­тыр­та̄лум потранэ пуссын ты нэ̄пакн щё̄пита­ве̄сыт.
532,Са̄в ёмас потыр тот ло­винь­таӈкве ро̄ви.
533,"Потрыт тув хунь иӈ атве̄сыт, Татьяна Дмитрие­вна а̄тимыг е̄мтыс ос тав ётэ Āс-угорский инсти­тутт рӯпитам ма̄хум ты тэ̄ла а̄стлысаныл."
534,Ос та̄л оигпан порат «Новости Югры» издательский колт нэ̄пакыт ва̄рве̄сыт.
535,Ты кастыл общественных ос внешних связей округ департамент па̄лыл олн та̄стыглавес.
536,"Ты нэ̄пак ва̄рнэ ма̄гыс рецензия-потыр Софья Владимировна Онина, ос Дина Васильевна Герасимова, филология наукат кандидатыг о̄лнэ нэ̄г, хассы̄г."
537,"Потрыт ём­щакв щё̄питасанэ̄н Свет­лана Алексеевна Попова, история наукат канди­датыг о̄лнэ нэ̄, ос Оксана Юрисовна Динисламова, ма̄ньщи филология отделт рӯпитан а̄ги."
538,"Евдокия Ивановна о̄лме палытыл акваг туп наука хосыт рӯпитас, ма̄ньщи ла̄тӈе сака яныт­ластэ, сака са̄в рӯпата хансыс, са̄в ханищтахтын нэ̄пак та̄ратас, ма̄ньщи мире ма̄гыс яныг щунь хультуптас."
539,"Тав хансум нэ̄паканэ хосыт ань ма̄нь­лат а̄гит ос пыгыт наука рӯпата ва̄ре̄гыт, ханищтах­тэ̄гыт."
540,Ты яныг учёныюв хо̄т-а̄ти туп ёмас ла̄тӈыл ка̄ставе ос пӯмащипал ла̄ваве.
541,Галина КОНДИНА
542,Ты порат та̄л котиль э̄тпос 21-24 хо̄талыт сыс Ха̄льӯс район Кульпас па̄вылт Елена ос Геннадий Тимченко фонд хосыт ханищтап щё̄пита̄лвес.
543,Ма̄хум хорамыӈ ма̄ньщи тучаӈыт ю̄нтсыт.
544,Та̄н нила хо̄тал рӯпатаныл ва̄рсаныл.
545,То̄нт «Со̄рни сэ̄тап» Саранпа̄выл ю̄нсхатнэ колныл о̄лнэ нэ̄ хо̄тпат Кульпас па̄вылн ёхтысыт.
546,Тот та̄н «Со̄рни туля» Кульпас ма̄щтыр хо̄тпат ёт ю̄нс­хатасыт.
547,О̄выл хо̄тал нэ̄квет са̄лы котыт тынтласыт.
548,Ма̄ньщи хо̄тпанув ты ва̄рмаль пуссын ёмщакв ва̄ганыл.
549,Па̄вылт о̄лым са̄лы котыл са̄всыр мас­нут ю̄нтыглэ̄гыт.
550,Тыима̄гыс ты рӯпата та̄нанылн ва̄­руӈкве кӯстыр.
551,Кот тынт­ла­маныл юи-па̄лт э̄рнэ щирыл йинсаныл.
552,То̄ва нэ̄ хо̄тпат ты пормас о̄выл щёс ю̄нтсыт.
553,Та̄нанылн ма̄ньщи тучаӈ ю̄нтуӈкве сака мӯстыс.
554,"Ты рӯпата э̄руптым ва̄р­са­ныл, ма̄нь ю̄нтмилыл ю̄нт­са­ныл."
555,Тучаӈ ю̄нтманыл по­рат ищхӣпыӈ ут хосыт потыр хӯнтлысыт.
556,Сосса мир пе̄с йис ва̄рмалит э̄лаль тотнэ нэ̄ Светлана Алексеевна Попова ма̄­хумн ю̄нсхатнэ ва̄р­маль урыл потрыт ловиньтас.
557,Рущ щирыл ты тэ̄ла «Ду­хов­ный мир женского ремесла» ла̄ввес.
558,"Пе̄с порат нэ̄ хо̄тпат манарыл ос хумус пормасыт, мас­нутыт ю̄нтсыт, ман­хурип хорамыл ва̄рса­ныл, та урыл потыртас."
559,Ань ты ханищтап о̄лум порат па̄вылн округ Дума депутат Руслан Михай­лович Проводников ёхта­лас.
560,Ма̄ньщи хум ты рӯ­патав ма̄гыс ма̄нав сака янытластэ.
561,Ты ла̄тӈыт юи-па̄лт ма̄н э̄лаль татем ща̄гтым ю̄нсхатуӈкве патсӯв.
562,Кульпас па̄вылт о̄лнэ ма̄ньщи нэ̄ Ольга Иванов­на Хатанева ю̄нсхатнэ колн татем хорамыӈ суп тотыс.
563,Ты нё̄тнэ супе оматэ Марфа Андреевна Сай­на­хова о̄лме̄т ю̄нтыстэ.
564,"Суп ю̄нтмиланэ сака ма̄нит, хораманэ састумыг ю̄н­тым о̄лэ̄гыт."
565,"Тамле суп ма̄к ма̄щтыр нэ̄ ю̄нтуӈкве ве̄рми, сака ма̄щтырыг ю̄нтым о̄лы."
566,Ань тамле хо̄тпа мощща хультыс.
567,Ма̄хманув ты супыл ка̄сыӈ хо̄тал пӯм­ща­лахтасыт.
568,"Ма̄н, ю̄нсхатнэ нэ̄ хо̄т­пат, Елена ос Геннадий Тимченко фондын яныг пӯмащипа ла̄тыӈ ке̄тэ̄в."
569,Тюмень ӯст о̄лнэ ты нё̄т­мил ва̄рнэ фондын са̄в сымыӈ ла̄тыӈ ла̄ве̄в.
570,Фондыт рӯпитан хо̄тпат ма̄навн сака нё̄тэ̄гыт.
571,Ю̄нсхатнэ нэ̄ хо̄тпатн о̄с яныг пӯмащипа.
572,Матъ­ёмас тамле ма̄щтыр нэ̄к­вет о̄лэ̄гыт.
573,Пе̄с йис о̄луп­сав аквъёт э̄лаль тотылӯв.
574,Ма̄ньполь э̄тпост Хулюм­сунт па̄выл ма̄щ­тыр нэ̄т «Со̄рни ю̄нтуп» нампа ко­ланылт э̄лаль ю̄нс­ха­туӈ­кве патэгыт.
575,Саранпа̄выл ос Кульпас ма̄хум тув ёхтэ̄гыт.
576,Евгения Вьюткина хансум потре ма̄ньщи ла̄тӈыг Николай МЕРОВ толмащластэ
577,Мо̄лалнув Ханты-Мансийск ӯст лӯима̄ мир касыл щё̄пита̄лвес.
578,Ты кастыл са̄всыр ма̄ныл нёлса̄т са̄виткем а̄гит-пыгыт тыг ёхталасыт.
579,"Ма̄хум Магаданский, Тюменский областигныл, Саха-Якутия Республи­каныл, Эвенкия ма̄ныл, Красноярский крайныл, Чукотский, Ямало-Ненецкий ос Ханты-Мансийский округытныл о̄лсыт."
580,Округувт лӯима̄ ка­сылыт э̄лаль тотым Олег Хатанев рӯпиты.
581,"Тав ла̄вме щирыл, ты касыл о̄влэ̄т Урай ӯст ва̄руӈкве е̄мталавес, ос тот са̄в ма̄хум хащта̄л а̄гмыл е̄мтсыт."
582,"Ты а̄гм ла̄кква ул вос та̄рамлас, тот касыл ва̄руӈкве ат та̄ртвес."
583,Тыима̄гыс касылн ма̄хум Ханты-Мансийск ӯсн во̄ввесыт.
584,Ос то̄ва ма̄хум ёхтуӈкве ат ве̄рмысыт.
585,Лӯима̄ мир касылытн ка̄сыӈ та̄л китхуйплов са̄виткем команда акваг ёхталэ̄гыт.
586,Ань ты порат туп нёлолов команда ёхтуӈкве ве̄рмысыт.
587,"Олег Хатанев ла̄выс:
–
Ань каснэ хо̄тпат нормативаныл но̄х-а̄лмувес."
588,"Са̄ртын каснэ хо̄тпатн хӯрумса̄т щёс сун ӯлтта порыгмаӈкве э̄рыс, ань ты накт атса̄т хус са̄витыг ва̄рвес."
589,"Тувыл ла̄глыг акван-тӯщтым аквторыг хӯрум щёс лов метран э̄л порыгмаӈкве э̄рыс, ань лов метра са̄тлов сантиметр э̄лаль порыгмаӈкве э̄ри."
590,"Каснэ хо̄тпат ань ё̄рнувег е̄мт­сыт, тыима̄гыс но̄х-нё̄твес."
591,Ты та̄л Сахалин ма̄т лӯима̄ касыл ва̄рыглавес.
592,Тот о̄лнэ ма̄хум ос ты касыл э̄лаль тотуӈкве патсаныл.
593,Лӯима̄т касыл акваг о̄лыглас.
594,"Пе̄с порат са̄лыӈ, во̄раян ос хӯл алыщлан хо̄тпат ялпыӈ хо̄­талт та̄нки халанылт акваг са̄всыр касылыт щё̄пита̄лсыт."
595,То̄нт та̄н са̄лыӈ сунаныл ӯлтта пор­гысыт.
596,Та сунаныл карснувег ос па̄хвыӈну­ве̄г о̄лэ̄гыт.
597,Тунра ма̄хум во̄раян са̄грапаныл э̄л па̄хвтым кассыт.
598,Югра ма̄т о̄лнэ сосса ма̄хум ос ё̄втыл алыщла­сыт.
599,Ка̄сыӈ ма̄т о̄лнэ э̄лумхо̄лас я̄нас алыщ­лап о̄ньщис.
600,"Тыима̄гыс лӯима̄т о̄лнэ мир та̄нки ка­сыла­ныл ат ва̄рмаль щирыл акван-о̄лтсаныл - хӯрум щёс э̄лаль порыг­ме̄гыт; йӣв-о̄выл ка̄тыт пувим хум хо̄тпат хӯрум ве̄­рыста, нэ̄т кит ве̄рыста касым ха̄йтэ̄гыт; са̄грап э̄л па̄хвтэ̄гыт; тыньщаӈ ре̄пыгтэ̄гыт ос сун ӯлтта порге̄гыт."
601,Ма̄н округув ма̄гыс ань аквхуйплов а̄гит-пыгыт кассыт.
602,"Та̄н Ха̄льӯс, Нижневартовский, Нефте­юганский, Сургутский районытныл ос мо̄т ма̄ныл ёхталасыт."
603,"Щар ё̄рнув командат Ямало-Ненецкий округныл, Саха-Якутия республика ос Красно­яр­ский крайныл о̄лсыт."
604,Тот хосат та̄гыл тамле касыл э̄лаль тотаве.
605,Тыима̄гыс та̄н кӯстырыг касуӈкве ха̄сэ̄гыт.
606,Чукотский округныл са̄т а̄гит-пыгыт ёхтала­сыт.
607,Та̄н каснэ кӯщаяныл Павел Диечков Анадырь ӯсныл о̄лыс.
608,Са̄выӈпа̄лэ каснэ а̄гит-пыгыт ма̄щтыр нам о̄ньще̄гыт.
609,"Та̄нки ма̄нанылт ос мо̄т э̄лы ма̄тн та̄н ва̄тихал касылн ялантэ̄гыт, са̄в щёс но̄х-патыгла̄лсыт."
610,Магаданский областил ос Владимир Лебедев ня̄врамыт касуӈкве то­тыгласанэ.
611,Та̄н лов хо̄тпа о̄лсыт.
612,О̄лнэ ма̄нанылт 2003 та̄л па̄сныл лӯима̄ касыл щё̄пита̄лэ̄гыт.
613,Ты э̄лы-па̄лт лёгкий атлетика щирыл ня̄врамыт ханищ­тасаныл.
614,"Тувыл матыр ва̄рмаль щирыл та каснэ коланыл лап-пантвес, ос ты пе̄нтсыл лӯима̄ касыл пӯсвес."
615,"Ань ня̄врамытн ты касыл сака мӯсты, та̄н яныг ща̄гтыл тув ялантэ̄­гыт."
616,"А̄гит-пыгыт ва̄тихал каснэ ма̄н тотыглавет, то̄­ванакт о̄с но̄х-патыглэ̄гыт."
617,Та̄н ань ат хо̄тал кассыт.
618,"Хӯрум щёс э̄лаль порыгман порат ты пы­гыт но̄х-патсыт - Андрей Ливенцов, Владислав Чер­ненко, Артём Лакиенко."
619,"Нэ̄т халт - Мария Максименко, Мария Ижик, Елена Соловьева."
620,"Йӣв о̄выл кāтыт пувим хāйтнэ порат ты пыгыт но̄х-патсыт - Максим Салиндер, Кирилл Куза­ков, Давыд Окотэтто."
621,"А̄гит халт - Елена Соловьева, Евгения Филиппова, Валентина Борисова."
622,"Сāграп э̄л пāхвтын порат ты пыгыт но̄х-пат­сыт - Юрий Лаптандер, Дьулустан Туприн, Мичил Лазарев."
623,"А̄гит халт - Ольга Эт­тына, Полина Петрова, Валерия Тимофеева."
624,"Тыньщаӈ пāхвтым ос ты пыгыт но̄х-патсыт - Юрий Лаптандер, Дьулустан Туприн, Игорь Макаров."
625,"А̄гит халт - Алина Кондратенко, Валентина Борисова, Людмила Поросенкова."
626,"Сун ӯлтта поргын ка­сылт ты пыгыт но̄х-пат­сыт - Владислав Черне­нко, Максим Салиндер, Егор Терентьев."
627,"А̄гит халт - Елена Соловьева, Мария Куртя­мова, Елизавета Штанько."
628,Юи-о̄выл хо̄талт ка̄сыӈ ма̄ныл ёхталам а̄гит-пы­гыт касыланыл пуссын акван-ловиньтаве̄сыт.
629,"Команда щирыл о̄выл места Ямал ма̄ныл ёхта­лан хо̄тпат висыт, ма̄н округув ос китыт места вис, хӯрмит места Якутия ма̄ныл ёхталам хо̄тпат висыт."
630,"Эвенкия ма̄ныл ёхта­лам а̄гит-пыгыт нилыт местал майве̄сыт, Красноярский край атыт местан патыс, тувыл Магаданский область, Чукотский округ ос Тюменский область."
631,Та̄наныл ма̄н пуссын янытлыянӯв.
632,Николай МЕРОВ
633,Ха̄льӯс район Тэ̄к па̄вылт о̄лнэ ма̄ньщи э̄ква Анна Константиновна Самбиндалова 1946 та̄лт Яныгпа̄вылт самын патыс.
634,Тынакт ва̄т са̄грапнал э̄тпост тав 75 та̄лэ то̄влы.
635,"Анна Константиновна колта̄гыл ма̄хманэ, рӯтанэ ос яныгмам па̄влэ о̄вылтыт потыртас."
636,"Яныгпа̄выл Ня̄хщам­во̄льныл лов ве̄рыстат ӯнлы, рущ щирыл тав Искарские ла̄ввес."
637,Э̄лнаӈ та ма̄т о̄лнэ ма̄ньщи мир пуссын Яныгпа̄вылт о̄лсыт.
638,"Па̄выл яныг о̄лыс, таима̄гыс тох та намтвес."
639,"Ня̄хщамво̄льт ма̄хум туп туи порат о̄лсыт, са̄сныл ва̄рим ё̄рнколыт тӯщта­ла̄лсыт, тот о̄лсыт."
640,"Хӯл алыщласыт, солвалтасыт, тэ̄лы кастыл щё̄питасыт, со̄пасласыт."
641,"Хунь яныг хо̄нт о̄выл­тахтас, Яныгпа̄вылныл са̄в хо̄тпа хо̄нтлуӈкве вуйве̄сыт."
642,"Ань Ня̄хщам­во̄льт памятник лю̄ли, тот ма̄н па̄влувныл ос Усть-Манья па̄вылныл хо̄нтын ялум мирув нама­ныл хансым о̄лэ̄гыт."
643,"Усть-Маньят сараныт о̄лсыт, хунь Нё̄р та па̄лныл ёх­тысыт, тув о̄лмыг­та̄лсыт."
644,"Ётыл коллективизация тэ̄ла ква̄лтапаптувес, колхозыт акван-тӯлуӈкве патве̄сыт, ма̄хум ма̄нь па̄влытныл пуссын Ня̄х­щамво̄льн во̄вуӈкве пат­ве̄сыт, тув вос о̄лмыг­тэ̄гыт."
645,"Таима̄гыс ма̄ньщи ос саран колта̄глыт ла̄­щал-ла̄щал тув та ва̄нт­лысыт, па̄влыг оссувла­весы̄г."
646,– Омагын-а̄тягын хотыл о̄лсыг?
647,"– Тэ̄н сас Яныгпа̄вылт самын патсыг 1917 та̄лт, тот яныгмасыг."
648,"А̄тям Константин Васильевич Самбиндалов, омам Мария Григорьевна, такви о̄парищ наме Тас­манова."
649,Война э̄лы-па̄лт акван-минасы̄г.
650,А̄тям хӯрум каӈк ос акв увщи о̄ньщас.
651,Каӈканэ пуссын хо̄нтлысыт.
652,"Щар яныг Степан 1939 та̄лт Советско-финский хо̄н­тыт вуйвес, юв ат та ёх­талас."
653,"Тав а̄ги-пыг о̄нь­щас, э̄кватэ ня̄врам ӯрим хультыс, ётыл пыгрищен самын патыс."
654,"Семён ос Кирилл акиягум 1941 та̄лт яныг хо̄нтын вуйлувесы̄г, юв ёхталасы̄г."
655,"Семён саква­та̄лвес, юв ворил ёхтах­тас."
656,"Ла̄глэ мощ пусмалта­вес, а̄пщияге ёт во̄раяс, хӯл алыщлас."
657,А̄тям самаге ма̄гыс хо̄нтын ат вуй­лувес.
658,"Тав юн хультум нэ̄ ос хум хо̄тпат, ня̄врамыт ёт са̄в рӯпитас, хӯл алыщ­лан ос во̄раян тэ̄ла тар­мыл пуӈктотыс."
659,– Колта̄глынт манах ня̄врам яныгмас?
660,"– Ма̄н са̄т о̄лсув – нила яга̄ги, хӯрум ягпыг."
661,Щар яныг увщиюв Галина Константиновна Алгадьева Хулюмсӯнт па̄вылт о̄лы.
662,"Тав ёлы-па̄лэ̄т ам самын патсум, тувыл хӯрум а̄пщиянме̄н ос э̄щагме̄н."
663,"Елена о̄с Хулюмсунт па̄вылт о̄лы, Нāталя Ня̄хщамво̄льн о̄лмыгтас."
664,"Ам Ня̄хщамво̄ль па̄выл школа а̄стласум, тот интернатыт яныгмасум."
665,Хӯрмит класс мус Сергей Семёнович Собянин увщитэ Наташа ёт ха­нищтахтасум.
666,"Ты хум ма̄ниг о̄лме номилум, ань Москва ӯс кӯщаиг о̄лы."
667,1969 та̄лт педучилище а̄стламум юи-па̄лт Тэ̄к па̄вылн рӯпитаӈкве ёх­тысум.
668,"Тыт хум ва̄рсум, наме Виталий Дмитрие­вич Миляхов."
669,Нила а̄ги янмалтасме̄н.
670,"Акв а̄гим ань Ха̄льӯст о̄лы, китыт а̄гим Тэ̄к па̄вылт."
671,"Ам о̄влэ̄т школат ня̄в­ра­мыт ханищтым рӯпи­тасум, хӯрум та̄л."
672,"Тувыл бухгалтерыг ханищтахта­сум, са̄в та̄л па̄выл мир­колт рӯпитасум."
673,2001 та̄лт пенсиян минасум.
674,"Та э̄лы-пал та̄лт омам ос о̄йкам а̄тимыг е̄мтсыг, мощ ётылнуве а̄тям."
675,"А̄гиягум тэ̄нти ще̄мьял о̄лэ̄г, рӯпитэ̄г, апыгрища­нум о̄с пуссын яныгма­сыт."
676,"Ам ань ка̄тыл матыр-а̄ти щаквще̄гум, ма̄ньщи супыт ос мо̄т э̄рнэ пор­масыт ю̄нтэ̄гум."
677,"Мо̄лты нуйсахи ю̄нтсум, па̄кв­палыл ва̄рыслум."
678,"Ханищ­тахтын семинарытн акваг яланта̄лэ̄гум, сун­сэ̄­гум, сосса нэ̄квет хумус ма̄щ­тырлэ̄гыт, ханищ­тахтэ̄гум."
679,Ма̄ньщи нэ̄квет ёт ма̄нти ла̄тӈувтыл потыр­тэ̄в.
680,"Яныгмамув порат интернатт воспитателитн та ля̄выльттаве̄в, манрыг ма̄ньщи ла̄тӈыл потыр­тэ̄в, ань ос апыгрищанум та̄нти ла̄тӈаныл ат ва̄га­ныл, мо̄т хо̄н ла̄тыӈ хольт нэ̄пак щирыл ханищ­тыя­ныл."
681,Ща̄нь ла̄тӈув тох та хотталь со̄йми.
682,Л.
683,Гурьева потре ма̄ньщи ла̄тӈыг С.
684,РОМБАНДЕЕВА толмащластэ
685,Сосса ма̄хманув халт то̄ва хо̄тпанув ань стихыт ос потрыт рущ ла̄тӈыл манос та̄нти ла̄тӈыл хансэ̄гыт.
686,"Росссия янытыл нэ̄пакыт хаснэ ма̄хум халт ка̄сыӈ тал касыл ва̄рыглаве, тав «Поэт года» ла̄ваве."
687,"Вячеслав Кондин, ханты хум, такви стиханэ рущ ла̄тӈыл хансыянэ, тав ты та̄л хӯрум стиханэ «Поэт года» каснэ ма̄н те̄тыг­ласанэ, са̄в мир халт тав стиханэ пе̄рияве̄сыт ос альманахыг ла̄внэ нэ̄пакн ва̄рве̄сыт."
688,"Ты касыл та̄л сыс хӯрум щёс ва̄раве – о̄влэ̄т са̄в па̄лыл ма̄хум потрыт, стихыт те̄тэ̄гыт, тувыл жюри-хо̄тпатын та̄н пуссын ловиньтавет."
689,"Ёмасыг хансым стихыт нэ̄пакн ва̄равет ос та юи-па̄лт ты нэ̄пакыл ос жюри пе̄риегыт, то̄нт лауреатыг патум хо̄тпат наманыл та ла̄вавет."
690,Ты хо̄тпат ка̄сыӈ та̄л ма̄ньполь э̄тпос ва̄т нупыл о̄выл щислат Всемирный день поэзии хо̄талт яныт­лавет.
691,"Ты касылт са̄всыр но­минацият о̄лэ̄гыт, хотьют ня̄врамыт ма̄гсыл хансы, хотьют э̄рупса стихыт, хотьют ос потрыт хансы, та̄н пуссын ла̄кква-урта­вет ос ка̄сыӈ номинация щирыл пе̄риявет."
692,"Вячеслав Юрьевич хӯрум стиханэ ма̄н сосса ма̄хманув урыл тув те̄тыс, та̄н пуссын нэ̄пакн ва̄рве̄­сыт: «Бессмертный полк» - ты яныг хо̄нтыт порсум ма̄хманув хумус ань йис хо̄талт та̄н хурияныл тотым мир ё̄ме̄гыт, «Любовь» такви оматэ урыл стих ос «Рыбачки» - ты хо̄нт порат хумус нэ̄квет хумыт пе̄нтсыл та̄нти хӯл алыщлэ̄гыт, тол­ге̄гыт, та порат торыӈ ёмас маснут ат о̄щсыт, таквсы по̄льтахтым тох та толгысыт."
693,Мо̄тыт та̄л ма̄ньполь э̄тпост са̄всыр номина­цият но̄х-патум ма̄хум на­маныл тах ла̄вавет.
694,"Пус­сын ты касыл урыл на̄н
https://poetgoda.ru/2020
ло̄п­сыт ловиньтаӈкве ве̄рмегы̄н."
695,Галина КОНДИНА
696,"Ханты-Мансийск ӯст ва̄ӈнаныл по̄сыӈ ма̄хум ос Росгвардият рӯпитан хо̄тпат Югра ма̄в 91 та̄л то̄влум кастыл янытлаве̄сыт, «5 лет Управлению Росгвардии по ХМАО – Югре» нампа ма̄гылн тагатан по̄сыл майве̄сыт."
697,Тамле по̄сыл щар ма̄к ёмащакв рӯпитан хо̄тпат мивет.
698,Тынакт полковник полиции Евгений Сима­ков кӯщаин яныгса̄т хо̄тпа янытлаве̄сыт.
699,Та̄н хала­нылт кит сосса хумыг наманэ̄н ла̄ввесы̄г.
700,"Акватэ ма̄ньщи хум Игорь Копьев – ФГКУ «Управ­ление вневедом­ственной охраны войск нацио­нальной гвардии по ХМАО-Югре» кӯщай ва̄ӈын хум, полковник полиции."
701,"Мо̄танэ ос ханты хум – сержант Артём Енов, тав Управ­ление Росгвардии по ХМАО – Югре тэ̄ла тармыл ля̄ххал тотнэ хо̄тпаг рӯпиты."
702,"Мир ӯргалым о̄лы
Полковник полиции Игорь Копьев ты Управ­ление колт ва̄т нупыл ат та̄л арыгкем лусыты."
703,"2014 та̄лт ма̄ньщи хум Сочи ӯсн ке̄тыглавес, та порат тот Зимние Олимпийские игры тэ̄ла ва̄рыглавес."
704,"По̄сыӈ хум мо̄т ма̄хум ёт са̄в хо̄тал рӯпитасыт, суссыт, ань акван-атха­тыглам мир мори ул вос капыр­тэ̄гыт, роттыг вос ё̄мыг­тэ̄гыт, каснэ хо̄тпатн торас ул вос ва̄ре̄гыт."
705,"Игорь мо̄т ма̄н о̄с акваг ке̄тыг­ла̄лаве, хо̄т-а̄ти рӯ­питы, Россия ма̄вн яныг па̄рыс тоты."
706,"Игорь Копьев рӯпата­тэ ёмащакв, ка̄ркамыг ва̄рнэ̄тэ ма̄гыс аквъёт рӯпитан ма̄хманэ̄н сака янытлаве."
707,"Ты э̄лы-па̄лт тав «За доб­лесть в службе», «За боевое сод­ружество», «За отличие в службе» I, II, III степень нампа ма̄гылн тагатан по̄сытыл майлувес."
708,"Ля̄ххалыт тоты
Артём Енов, сер­жант хум, ты щар о̄выл по̄сэ."
709,"Тав Росгвардия тэ̄ла ущ о̄вылтым па̄сныл рӯпи­таӈкве патыс, тынакт ат та̄лыг ты е̄мтыс."
710,Артём ля̄ххалыт тотнэ хо̄тпаг о̄лы.
711,"Округт о̄лнэ мир ма̄гыс тав ка̄сыӈ хо̄тал ля̄ххалыт хансы, та̄н вос ва̄ганыл, ань Россия на­цио­нальный гвардият лусытан ма̄хум ман­хурип тэ̄лат ва̄регыт – хотьют хоталь ялыс, хо̄т рӯпитас, ма̄н­хурип э̄рнэ тэ̄лат ва̄рсыт, э̄лаль ма­ныр ва̄руӈкве номсэ̄гыт."
712,"Росгвардия рӯпататэ
Ма̄н округувт Рос­гвардия тэ̄ла 2016 та̄лт сӯкыр э̄тпос 30 хо̄талэ̄т ва̄руӈкве о̄вылтавес, рущ щирыл намаявес – территориальный орган Росгвардии."
713,"Росгвардият рӯпитан ва̄ӈнаныл по̄сыӈ ма̄хум террористыт ос экст­ре­мистыт та̄ра-пат­тэ̄гыт, юил-коияныл, ня̄влалыя­ныл."
714,"Хунь тамат утыт о̄лнэ ма̄наныл та̄ра-пат­ты­яныл, аквта щёс пуви­яныл."
715,Писаль о̄щнэ тэ̄ла тармыл о̄с та̄н пуӈкто­тэ̄гыт.
716,"Писалит, патроныт ос ня̄лыт тыналан ла̄пкат ва̄тихал уральтыяныл."
717,"Ка̄сыӈ ла̄пка э̄рнэ нэ̄па­канэ мӯсхал щирыл ло­винь­тыяныл, ань писа­лит тыгле-тувле мори ул вос тыналавет, ня̄врамыт ка̄тын ул вос ликме̄гыт."
718,"По̄сыӈ ма̄хум аквтох хотталь тыпнэ э̄лумхо̄ла­сыт кинсэ̄гыт, лю̄ль тэ̄лат ва̄рнэ хо̄тпат юи-па̄лт Россия ос округ янытыл ня̄влалахтэ̄гыт."
719,"Тувыл на̄йпос ка̄тын-паттын ос ма̄-во̄й но̄х-винэ тэ̄ла уральтым о̄ньщияныл, тармыл ӯргалыяныл."
720,Рӯпата колыт ос о̄лнэ колыт уральтыяныл.
721,Росгвардия ма̄т рӯпитан ма̄хум Россия ос округ мир о̄лупсаныл ӯргалэ̄гыт.
722,"Ма̄хум пуста̄гыл ос пилта̄л о̄лнэ̄ныл ма̄гыс, та̄н са̄в ёмас э̄рнэ тэ̄ла ва̄ре̄гыт."
723,Росгвардия колныл ке̄тым ля̄ххал ма̄ньщи ла̄тӈыг С.
724,РОМБАНДЕЕВА толмащластэ
725,"Ам, Мурадымова Марьям, хо̄тыт классыт ханищтахтэ̄гум."
726,Хулюмсӯнт па̄вылта о̄лэ̄гум.
727,"Хунь па̄выл урыл потыртэ̄гум, номсэ̄гыт - ма̄нь па̄выл."
728,Ма̄н па̄влув - ма̄нь ӯс.
729,"Ма̄н ре̄гыӈ колт о̄лэ̄в, колыт кит-хӯрум нак о̄ньще̄гыт, яныг рӯпитан ма̄ о̄лы– Сосьвинское ЛПУМГ."
730,Ма̄н па̄влувт миркол о̄лы.
731,Ты Хулюмсӯнт па̄выл яныг ма̄ выг.
732,"Тав ма̄тэ̄н ма̄нь па̄влыт, Хулюмсӯнт, Усть-Манья, Нёрахи ос Ня̄хщамволь па̄выл хо̄й­хатэ̄гыт."
733,"Пе̄с поратта тамле ма̄нь па̄влыт тыг хо̄йхатасыт - Ме̄ӈквъя, Хаӈласы, Хал-па̄выл, Яныг-па̄выл."
734,"Ма̄нь па̄влыг Хал-павыл ос Яныг-пāвыл ловиньтыянув, ма̄н йис ане̄квагув ос о̄пав яныг­мам ма̄тэ̄н."
735,"Яныг-па̄вылт ань ты мус ма̄хум о̄лэ̄гыт, Хал-па̄вылта нэ̄мхотьют хосат ат о̄лы."
736,"Хунь ма̄н Яныг-па̄вылн ялантэ̄в, Хал-па̄выл та̄ра минэ̄в."
737,"Хал-пāвыл урыл
Ам ане̄квам китыглас­лум, тав па̄выл урыл по­тыртас."
738,"Ма̄ньщи ла̄тӈыл – хал – середина (половина), па̄выл – о̄лнэ ма̄."
739,Хал-павыл ты ма̄ котиль?
740,- А̄ти.
741,"Лё̄ӈх котиль па̄выл, рущ щирыл - ты лё̄ӈх котиль."
742,Ты па̄выл Ня̄хщамво̄ль ос Яныг-па̄выл халта о̄лы.
743,"Пе̄с нэ̄пакыт ам хо̄н­таслум, йис та̄гыл па̄выл о̄лыс."
744,"Карта ищхипыӈ утыт хо̄нтсум, 1919 та̄лт Березовский уездыт Ня̄х­щамволь ос Искарыский халта Тāгт я̄т Халь-пауль пе̄с па̄выл о̄лыс."
745,"Ань йильпи учёный нэ̄пакыт хосыт «История населенных пунктов Югры» ма̄н Хал-па̄выл (Хальские юрты) та̄ра-паттыслӯв, 1926 та̄лт тот 39 ма̄ньщи, пуссын аквъёт онтолов колта̄гыл, о̄лсыт."
746,"Аквты нэ̄пакт хансым о̄лы, 1912 та̄лт Тоболь­ской губерният Березов­ский округт Сосьвинской инородческой волостит Халпульский юртат хан­сым о̄лэ̄гыт."
747,Чернецов этнография нэ̄пакта хансыглас - Хал-па̄вылт Петр Аментьев о̄лы.
748,"Толмащ­лам хум ла̄ви – налыман нупыл ат та̄л яныт, во̄­раян хум, рущ ла̄тӈыл ат ха̄сыс."
749,"Тав са̄в потыр ва̄г, сака ёмащакв ос пӯмыщ (яныг кāсыл) потыртас."
750,"Пе̄с порат ма̄н ма̄хма­нув са̄в о̄лнэ ма̄ о̄ньща­сыт: туи порат о̄лнэ па̄выл, тӯяг ос тэ̄лы о̄лнэ кол (юрта)."
751,Та̄нанылна тот хӯл алыщлаӈкв ос во̄раяӈкв сака а̄ртмыс.
752,Ам ане̄квам Елена Константиновна Сам­биндалова потыртас - туи па̄вылта коланыл посын-по̄ри ӯнлысыт.
753,"Тэ̄лы па̄выл ве̄рыстат о̄лыс, тэ̄лы лё̄ӈх кит палта ке̄лыг­ва̄т мус колыт ӯн­лысыт."
754,Ка̄сыӈ колта̄гыл мис ос лув о̄ньщас.
755,"Ма̄нь таквс э̄тпосныл ма̄ньполь э̄тпос мус о̄йкат во̄раясыт: лэ̄ӈын, нёхыс, охсар ос со̄рп ка̄тын-пат­тыгласыт, то̄сам нё̄выль туи кастыл то̄сласыт."
756,"Тӯяг, толнэ порат, хӯл пувнэ пормасыт, ха̄паныл щё̄пи­тасыт, э̄кват са̄с нуйсыт - со̄вт, па̄йп, сāн ю̄нтсыт, косум хӯл пинэ ма̄гыс."
757,"Таквсы порат ёса, сун, камка щё̄питасыт, э̄кват понал атсыт, понал сэ̄та­пыл хӯлп ос мо̄т порма­сыт сагсыт."
758,"Я̄ӈк на̄тнэ юи-па̄лт вит ма̄ниг е̄м­туӈкв паты, А̄сна щё̄питах­тэ̄гыт, ёмас хӯл ма̄гыс кол­та̄г­лыл тӯпыл товантэ̄гыт."
759,"Са̄в па̄л хӯлэ мисаныл, та̄нки ма̄гсаныл о̄с хуль­туптāлсыт."
760,"Хӯл во̄й ва̄р­сыт, хор ва̄рсыт, ёхыл хӯрум–нила сāс косум то̄сласыт."
761,Пум ва̄рнэ кастыл юв ё̄хтахтасыт.
762,"Ювле йиӈкв рӯпатаӈ, та̄рвитаӈ, во̄тыӈ хо̄тал пāрс тӯщтысыт."
763,"Ро̄щиӈ ма̄т ха̄паныл, пе̄щ­о̄влыл хартсаныл, щар акв­туп «Бурлаки на Волге»."
764,"Юв ёхтэ̄гыт, та̄нки ӯй­хуланыл ма̄гыс пум ва̄­руӈкв тӯлтхатэ̄гыт."
765,"Хунь кол­лективизация ва̄рвес, туи па̄вылт о̄луӈкв патсыт, тэ̄лы па̄вылта а̄рталь ма̄­гыс репа, турнепс, саюм пум ос рожь ӯнттысыт."
766,"Трудодни ма̄гыс анька­сыл майве̄сыт, мельни­цан тотсаныл, тав Ня̄х­щамво̄ль лӯи палта о̄лыс, со̄с кӣвырта пор о̄лыс, тот анькасыт коласыг пе̄р­ве̄сыт."
767,"Хунь ликвидация без­грамотности патыс, па̄­вылн кит щёс ханищтан хум Манькасов ёхталас, тав репрессировайтавес, та юи-па̄лт Сумкин Павел патыс."
768,Тэ̄н кит па̄выл Хал-па̄выл ос Яныг-па̄выл халта яласасы̄г.
769,Яныг ма̄хум ловинь­таӈкв ос хансуӈкв ха­нищтахтасыт.
770,"Хо̄тыл рӯ­пита­сыт - во̄раясыт, хӯл алыщласыт, ӣтипа̄лаг ханищтахтасыт."
771,Хал-па̄вылт Тасмановыт ос Аменьтевыт па̄влыӈ ма̄хум о̄лсыт.
772,"Кит хум - Петр, Миколка Аменьте­выг о̄лсыг."
773,"Тасманов колтāгыл урыл
Тасманов Юван ат пыг о̄ньщас: яныг пыге – Тасманов Владимир Иванович, тав кит пыг о̄ньщас."
774,"Василь пыге – э̄кватэ Курикова Та̄тья, тэ̄н нёлолов ня̄врам о̄щсыг: Овдотья, Вотья, Юван, Варвар, Тимка, Тāрья, Улякщи, Марья Полумта о̄лсыт."
775,"Миколка э̄кватэ Сам­биндалова Анна Василь­евна, тэ̄н са̄т ня̄врам о̄щсыг: Нина, Дарья, Соня, Андрей, Пāрыска, Латья – та̄н Толъят, Лопсия̄ я̄ ва̄тат Бурмантоват ос Усть-Маньят о̄лсыт."
776,Котиль пыге – Тасма­нов Тимофей Иванович.
777,"Тэ̄нки ня̄врам та̄лыг, пыгрищ янмалтасыг – Миколка."
778,"Пыген Тасманов Николай Тимофеевич э̄кватэ Пеликова Варвара Васильевна о̄лыс, ат ня̄врам о̄щсыг: Тāнил, Александра, Тāрья, Анна, Сāнтыр."
779,"Такви войнат хо̄­нтлас, тот а̄тимыг е̄мтыс."
780,"Хӯрмит пыг - Тасманов Василий Иванович, са̄т а̄ги о̄ньщас, акв пыг – Тасманов Федот Василь­евич."
781,"Федот Васильевич э̄кватэ Адина Мария Васильевна, тэ̄н хӯрум ня̄врам о̄щсы̄г: Илья, Тāрья, Иосиф (Оська), во̄йнат хо̄нтлас, тот а̄ти­мыг е̄мтыс."
782,"Яныг ма̄нь пыг - Тас­манов Григорий Ивано­вич, ам йис ащо̄йкам, э̄кватэ Номина Авдотья Ивановна, ам йис ане̄квам."
783,"Яныг а̄гитэ̄н - Тасманова Екатерина Григорьевна, 1909 та̄лт самын патыс, тав о̄йкатэ Пуксиков Гавриил Сергеевич, тэ̄н хӯрум ня̄врам о̄щсы̄г: Василий, Петр, Татьяна."
784,"Пыге Тасманов Василий Григорьевич 1912 та̄лт самын патыс, э̄кватэ Анемгурова Екатерина Мироновна."
785,"Тэ̄н лов ня̄врам о̄щсы̄г - Федот, Тимофей, Григорий, Галина, Нина, Лиза, Таня, Володя."
786,"Ма̄нь а̄ги - ам яныг ане̄квам - Тасманова Мария Григорьевна, 1917 та̄лт самын патыс, тав о̄йкатэ Самбиндалов Константин Васильевич, тэ̄н са̄т ня̄врам о̄щсы̄г - Галина, Анна, Илья, Тима, Степа, Елена ос Наталь."
787,"Йис ащо̄йкам Юван э̄кватэ холам юи-па̄лта китынтыг нэ̄ тотас – Елесина Мария, тэ̄н пыг о̄щсы̄г – Елесин Иван Иванович, атыт ня̄врам, тав ща̄нь о̄парищ нам о̄ньщас."
788,Ягпыганэ̄н нам­талавес – «ке̄р Ваня».
789,"Елесин Иван Иванович пыг о̄ньщас – Елесин Павел Иванович, тав э̄кватэ палт Кульпаст о̄луӈкв хультыс."
790,"Хунь яныг ане̄квам а̄тимыг е̄мтыс, яныг ащо̄йкам Григорий хӯрум та̄лэ о̄лыс."
791,"А̄ще̄н та̄рвитаӈ о̄лыс, пыге Сортыӈьяна тотастэ, пӯпколт янмал­таӈкв хультуптастэ."
792,Тав тот плотник ва̄рмальн ос рущ ла̄тӈыл ханищтахтас.
793,"Репрессия порат яныг ягпыге Владимир Ивано­вич ще̄мьятэ ёт Ивдель­ский районын ке̄тыстэ, тав ты рущит халт потыр хӯлыс, ма̄хум сутытаӈкв тотавет."
794,"Тасманова Мария Григорьевна
Ам Анна āквум номнэ потрыт щир, яныг ане̄к­вам а̄ртальт рӯпитас, ту­выл «Киров» колхозт."
795,"Туи э̄кват ёт колхоз тэ̄пканта рӯпитас, картопка, тур­непс, рожь ӯнттысыт, туи витыл со̄сантасаныл, лю̄ль пум маныгтасыт, пум ва̄рнэ ма̄т рӯпитасыт."
796,"Ётыл э̄кват ос ня̄вра­мыт ёт пум ва̄рсыт, мо­торка а̄тим о̄лыс, тӯпыл, нарнэйӣвыл яласасыт."
797,Акв хо̄тпан план щирыл лов тонна пум ва̄руӈкв э̄рыс.
798,Ат ке ве̄рмысыт - сутыта­ве̄сыт.
799,"Рӯпата ма̄гыс тало­ныл миве̄сыт, трудодень ке о̄ньщис."
800,"Таквсы ос тэ̄лы яныг ане̄квам во̄раяс - лэ̄ӈын, нёхыс ёмащакв па̄тлуптас."
801,Война порат са̄лыӈ су­ныл Ха̄льӯсныл Хосво̄ль мус (Ивдель) мус ке̄р лё̄ӈхын пормас хартыс.
802,"Пӯщка кӣвырта солвалыӈ хӯл, ла̄хс, пил тотыгласыт."
803,"Тамле ва̄рмаль о̄лыс – «Все для фронта, все для Победы»."
804,"Ювле колас, сыртэп, са̄ккар тотсыт."
805,Хӯрум-нила суныл – а̄насыл ке̄рхатым о̄лсыт.
806,Во̄рта а̄ращ ва̄тат э̄т хӯлсыт.
807,Са̄лыт нюсы тэ̄ӈкв э̄ти та̄ртыгласаныл.
808,"А̄лпыл са̄лыянэ пуви­янэ, ке̄рыянэ, ащирм о̄лы ман во̄тасты, о̄ста Ха̄ль­ӯсныл Ивдель мус мины, са̄т хо̄тал мины, ювле аквта са̄вит хо̄тал."
809,Та̄н щар са̄лтатыт хольт ӯщлахтын хо̄тал та̄л рӯпитасыт.
810,Ёмащакв рӯпитаме ма̄гыс Мария Григорь­евна 1992 та̄лт «За доблестный труд в Великой Отечественной войне» ме̄талил майвес.
811,Марьям МУРАДЫМОВА
812,Ты э̄тпос 17 ос 18 хо̄талыгт Саранск ӯст Россия янытыл о̄лнэ финно-угор ма̄хум VII сапра̄ниян акван-атхатыгла̄лсыт.
813,Та̄н тот «Финно-угорские народы в едином культурном коде многонациональной России» нампа тэ̄лат урыл потыртасыт.
814,Ань Мордовиян 43 са̄всыр ма̄ныл ща̄нь ла̄тӈаныл щирыл рӯтыг о̄лнэ ма̄хум ёхталасыт.
815,Ос яныгса̄т са̄виткем ты Съездыт рӯпитан хо̄тпат кит хо̄тал сыс са̄всыр тэ̄лат та̄ра-паттысыт.
816,О̄выл хо̄талт эрзя ос мокша мирыг мӯй ма̄хум ма̄гыс пе̄с на­каныл суссылтасыт ос тувыл финно-угор ма̄хум Съезданылт пуӈктотнэ хум Пётр Тултаев паща ла̄тыӈ ла̄выс.
817,"Та юи-па̄лэ̄т делегатыт хоты комисси­ят рӯпитаӈкве патэ̄гыт, наманыл ла̄вве̄сыт ос тув пе̄рияве̄сыт."
818,Та̄н пуссын рӯпатаныл о̄вылтасаныл ос та сыс РФ Президент па̄лыл администрация колэ̄т рӯпитан кӯщайныл ос ФАДН колыӈ кӯщай­ныл ке̄тым паща ла̄тӈыг ловиньтавесы̄г.
819,Аквтох мӯй ма̄хум ёт пащалах­тын ма̄гыс Мордовия республикат кӯщай хум Артем Здунов ёхталас.
820,Тувыл щар ма̄кыг финно-угор Съездын йильпи кӯщай пе̄риян ва̄рмаль о̄лыс.
821,Ань рӯт мирыт пуссын Пётр Нико­ла­евич Тултаев кӯщаиг хультуп­тасаныл.
822,Ты коны­пал тав Мордовия рес­публиканыл РФ сенатор-хумыг о̄лы.
823,"Мо̄тыт та̄лт финно-угорский Ассоцияция рӯпитанэ̄тэ па̄сыл 30 та̄лэ то̄влы тах, та сыс тот ва̄рум рӯпатаныл, тыи са̄в мирыт акван-юрщха­тым ос акван-нё̄тхатым ва̄рмаляныл, пе̄с наканыл ос ща̄нь ла̄тӈыт э̄лаль тотнэ тэ̄ланыл хо̄йхат­нэ̄г ос сака э̄рнэг лакв­тыя­ныл."
824,Тувыл финно-угрыт са̄всыр мирколыӈ ма̄т ос са̄кконыт щё̄питан ма̄т рӯпитэ̄гыт.
825,"Россият о̄лнэ са̄всыр мирыт хала­нылт юрты­ӈыщ о̄лнэ тэ̄ланыл та̄кыг о̄лы, ос ка̄сыӈ финно-угор мир пе̄с наканыл акваг э̄лаль тотуӈкве воратэ̄гыт."
826,"Ё̄рн э̄ква Ангелина Ардеева пӯмащипа ла̄тыӈ ла̄выс, та̄н самодийский группа­ныл финно-угрытн акван-о̄лтнэ щирыл ло­виньтыяныл ос са̄всыр тэ̄латыт нё̄тэ̄гыт."
827,Тув ёхталам ка̄сыӈ мир та̄нки ща̄нь ла̄тӈыл пащалахта­сыт.
828,"Ма̄ньщи ма̄хумныл пащалахтын порат ам ла̄всум:
– Ма̄н эрзя ос мокша рӯтанув палт пус­сын акван-хо̄нтхатамув ма̄гыс пӯмащипа ла̄тыӈ ла̄ве̄в!"
829,"Ань тыт акван-атхатам порат э̄лаль тотнэ номта­нув ёмас тэ̄лаг вос е̄м­тэ̄гыт, ма̄нки халувт юрщ­хатым акваг вос о̄лэ̄в, Россият о̄лнэ ос мо̄т хо̄н мирыт ёт э̄лаль со̄тыӈыщ вос о̄лсӯв."
830,"Пус ка̄т, пус ла̄гыл, То̄рум ёт, О̄тыр ёт."
831,Ос мо̄тыт хо̄талэ̄т ам «Ханты ясаӈ» ос «Лӯима̄ сэ̄рипос» газетагт рӯпитан ма̄хманув о̄вылтыт потыр­тасум.
832,"Мо̄т ля̄ххал тотнэ хо̄тпат ищхӣпыӈ ут хосыт хумус та̄нки рӯпатаныл тотуӈкве ве̄рмияныл, мӯй ма̄хумн суссылтасаныл."
833,"Ханты ла̄тӈыл тот Елена Федотова, Касум па̄вылныл о̄лнэ нэ̄, па­щалахтас ос ётыл китыт рӯпитан секцият та̄нки па̄вланылт ща̄нь ла̄тыӈ ос пе̄с накыт туризм щирыл хумус э̄лаль тотыяныл, та урыл потыртас."
834,"Ос округныл тув ялум нэ̄ Татьяна Дятлова редак­ционный комиссият тот рӯпитас, тав ма̄хум ёт резолюция-нэ̄пак щё̄пи­тас."
835,"Китыт хо̄талт финно-угор ма̄хум этнотуризм, бизнес ос ма̄ньлат ма̄хум проектаныл щирыл хумус рӯпитэ̄гыт, таияныл та̄ра-паттысаныл."
836,"Ма̄ньлат хо̄т­пат халт удмуртыт са̄в пӯмыщ проектыт о̄ньще̄­гыт, та̄н э̄ргын-йӣквнэ колыт, спорт, ща̄нь ла̄тыӈ ханищтан, ма̄нь кинат по̄слын колнакыт щё̄пита­сыт."
837,"Марийцыт, сараныт, карелыт та̄нки щё̄питан тэ̄ланыл о̄с суссылтасыт."
838,Ты хо̄тпат ва̄нэ ма̄гыс ос рӯпатаныл урыл я̄нас потыр хан­сэ̄гум тах.
839,"Ос юи-о̄вылт е̄ӈта пасан ва̄тат потыртан щё̄с ва̄рыглавес, тот «Дом народов России» колт кӯщаит финно-угор ма̄хум Съезданыл рӯпи­тан тэ̄ланыл урыл потыр­тасыт."
840,"Та̄н ла̄внэ̄ныл щи­рыл, тыи ма̄хум акван-юрщхатнэ ёмас тэ̄лаг о̄лы."
841,Тамара МЕРОВА
842,"Ханты-Мансийский районт ханты нэ̄ Антонина Николаевна Никонова о̄лы, тав о̄йкатэ Василий Геннадьевич ос рущ хо̄тпа."
843,Тэ̄н са̄в та̄л са̄лыянэ̄н ӯрим во̄рт о̄лэ̄г.
844,Са̄лы ӯрнэ ма̄тэ̄н Кышик па̄вылныл атпан ве̄рыстат о̄лы.
845,Тэ̄н о̄йка­тэ̄нтыл хӯрумхуйплов та̄л ювле хультум порат во̄рн о̄лмыгтасы̄г.
846,Ты э̄лы-па̄лт Антонина Николаевна ня̄врамыт школат ханищ­тасанэ.
847,"Тувыл тав пенсиян патхатас, ос нэ̄г-хумыг во̄рн о̄луӈкв та минасы̄г."
848,"Ань тэ̄н во̄рт хумус о̄лэ̄г, тав тох потыртас:
– Ам ма̄нь та̄гыл во̄р па̄вылт омагум-а̄тягум ёт о̄лсум, тэ̄н са̄лы о̄щсы̄г."
849,Омам а̄тимыг е̄мтме юи-па̄лт туп акв нэ̄ви са̄лы хультыс.
850,"Ам то̄нт амтинāм тох ла̄всум, ам са̄в са̄лы о̄ньщуӈкв тах патэ̄гум."
851,"Пенсиян миннэ̄тэ мус нэ̄г-хумыг па̄вылт о̄лсыт, рӯпитасыг."
852,"Тувыл матах са̄лы ёвтсы̄г, ос та̄наныл ӯрнэ ма̄гыс во̄р ма̄н та о̄лмыгтасы̄г."
853,Са̄лыянэ̄н ла̄щал-ла̄щал та са̄вмал­тасанэ̄н.
854,"Антонина Николаевна зоотехникыг Салехард ӯст ханищтахтас, ты рӯ­пата ёмащакв ва̄гтэ."
855,"Тав са̄лыянэ ё̄рыг вос о̄лэ̄гыт, а̄гмыл ул вос е̄мтэ̄гыт, тав мо̄т ма̄ныл са̄лы ёвты."
856,"Красно­ярский край Тай­мыр ма̄ныл са̄лыл то­тыг­лавес, та са̄лыт тунра ма̄т ян­малтавет."
857,Та̄н мощ ка­рыснувег ос ё̄рнувег о̄лэ̄гыт.
858,"Акв та̄л минас, ма̄нь па̄сыгрищит самын та патсыт, та̄н ёмащакв яныгмасыт."
859,Мо̄тыт та̄лт самын патум са̄лыквет матрыг ос пуссын хо­луӈкв патсыт.
860,"Манрыг тох е̄мтыс, нэ̄ нэ̄пакыт ло­виньтаӈкв патыс ос ӯй­хул пусмалтан хо̄тпат титыглаӈкв патсанэ."
861,"Ос тамле та̄рвитыӈ ва̄рмаль е̄мтыс – насати, са̄всыр ма̄ныл тотым са̄лыт са̄вмалтан порат титыт та̄лт ма̄нь па̄сы­г­рищит пуссын холэ̄гыт."
862,Ты нак учёный хо̄тпат осн-паттысаныл.
863,Никонов э̄кваг-о̄йкаг ма̄тэ̄н ляпат мо̄т ханты ма̄хум са̄лы ӯрим о̄с о̄лэ̄гыт.
864,Ты Хоровыт ос Ямал ма̄ныл са̄лыл тотыг­лаве̄сыт.
865,Тох ты Ханты-Мансийский районт о̄лнэ хантыт са̄лыӈыг е̄мтэ̄гыт.
866,"Ань ты ма̄хум пуссын ва̄ганыл, са̄лыт э̄лаль ёмащакв вос са̄вмысыт, мо̄т ма̄ныл тотуӈкв э̄ри."
867,"То̄нт те̄лпаныл йильпииг е̄мты, пе̄нтхаты ос э̄лаль пуста̄гыл яныгмаӈкв ос са̄вмуӈкв тах патэ̄гыт."
868,"Нэ̄ тох потыртас:
–
Ам са̄лыянум сака э̄руптыянум."
869,"А̄лпыл та̄ра та̄н палтаныл минэ̄гум, та̄н ётаныл потыртэ̄гум ос тувыл ущ кон та̄рты­янум."
870,"Э̄типа̄лаг та̄н юв ёхтэ̄гыт, колув ляпат та ӯщлахтэ̄гыт."
871,Ме̄н са̄в щёс Ханты-Мансийск ӯсн са̄лыӈ та̄гыл ялсуме̄н.
872,"Тув ёхтэ̄в, са̄лыянум ма̄гыс сымум та а̄гмыӈ."
873,Э̄ти хуюӈкв щар ат ве̄рме̄гум.
874,Та̄наныл акваг та уральтыянум.
875,Во̄рн о̄лмыгтамуме̄н юи-па̄лт са̄лыянме̄н э̄ти пӯ­сас тӣврыт о̄ньщиянме̄н.
876,"А̄лпыл во̄рн тэ̄п тэ̄ӈкве та̄ртыянме̄н, э̄типа̄лаг пуссын юв ёхтэ̄гыт."
877,"Ос ань юи-о̄выл та̄лытт Сургутский районныл Ханты-Мансийский район нупыл буровоит акваг хо̄т-а̄ти та тӯщтавет, ма̄­шинат ялнэ лё̄ӈхыт ва̄­равет."
878,Ты лё̄ӈхыт хосыт ань ма̄нь ма̄шинат тыгле-тувле та яласэ̄гыт.
879,"Са̄в са̄лыянме̄н па̄т­луптаве̄сыт, ты браконь­е­рыт ос буровоит рӯпитан хо̄тпат аман ат ва̄ганыл, ты ма̄н са̄лыянув."
880,Та̄н ты яныг лю̄ль ва̄ре̄гыт.
881,"Ань ма̄н во̄рувт ӯй а̄тим, тов­лыӈӯй о̄с щар а̄тим."
882,Таи­ма̄гыс са̄лыянум та хол­тавет.
883,"Тувыл э̄лаль Антонина Никоновна тох ла̄выс, са̄внув ма̄ньлат хо̄тпат са̄лы вос о̄ньще̄гыт, ты рӯпатал ул вос пилэ̄гыт."
884,"Туп са̄лы о̄щнэ хо̄тпат сосса мир пе̄с о̄лупса, пе̄с ва̄рмалит э̄лаль тотыя­ныл."
885,Валентина УЗЕЛЬ
886,Округ Дума кӯщай Борис Хохряков ля̄ххал тотнэ ма̄хум ёт ва̄т са̄грапнал э̄тпос 15 хо̄талэ̄т хо̄нтхатыглас ос депутат-хо̄тпат 2021 та̄лт ва̄рум рӯпатаныл урыл потыртас.
887,Кӯщай хум РИЦ «Югра» нампа колн ёхталас.
888,"Тав ла̄выс:
– Сӯкыр э̄т­пос 19 хо̄­талэ̄т Россия янытыл пе̄риян хо̄тал о̄лыс, та порат ма̄н Госу­дар­ственный Думан, округ Думан ос Тюмен­ский область Думан депутат-хо̄тпат пе̄риясӯв."
889,Аквта порат ат па̄вылт о̄лнэ мир миркол кӯщай ма̄г­сыл нэ̄пак та̄ратасыт.
890,Округ Думат «Партия пенсионеров» ань рӯпиты.
891,Пе̄риим 38 депутатыт халт 31 хумыт ос са̄т нэ̄т рӯпитэ̄гыт.
892,Ты э̄лы-па̄лт туп хӯрум нэ̄ депутатыг о̄лсыт.
893,"Ань щар яныгпа̄ла депутат-хо̄тпа 73 та̄лэ то̄влыс, щар ма̄ньлат хум 29 та̄л яныт о̄лы."
894,Та̄л сыс депутатыт 11 сапра̄ни ва̄рыгласыт.
895,"То̄ва порат округ Дума-колн пуссын акван-атха­тыгласыт, мо̄тыт щёс ос ищхӣпыӈ ут хосыт потыр­тасыт."
896,Тох 300 арыгкем са̄кконыт ос постанов­ле­ние-нэ̄пакыт пирмай­тасыт.
897,Ты та̄л юи-о̄выл сапра̄нияныл ты э̄тпос 23 хо̄талэ̄т тах ва̄раве.
898,Округувт о̄лнэ ма̄хум та̄рвитыӈ ва̄рмаляныл ёт депутатыт акваг рӯпитэ̄­гыт.
899,2021 та̄лт ма̄хум 500 арыгкем пищма та̄на­нылн хассыт.
900,Та̄н хала­нылт 70% са̄вит хо̄тпат нё̄т­ве̄сыт ос 30% са̄вит пищма хосыт депутатыт иӈ рӯпитэ̄гыт.
901,"Ты та̄л округ мирколув манса̄вит олн холтыс, та урыл ля̄ххал тотнэ ма̄хум о̄с китыглахтасыт."
902,"Кӯщай хум ла̄выс, та̄н бюджет-олн урыл акваг потыртасыт, та̄л сыс 25 млрд са̄внув тув хассыт."
903,Ты олныл 9 млрд солко̄ви ма̄хум пусмалтан нупыл ос 5 млрд арыгкем сол­ко̄ви кол ӯнттын ма̄гсыл холтве̄сыт.
904,Мирн нё̄тнэ са̄кконыт урыл Борис Хохряков ос таи ла̄выс.
905,Депутатыт а̄гмыӈ-мосыӈ ня̄врамыт ма̄гсыл йильпи са̄ккон пирмайтасыт.
906,Ты а̄гирищ­ит ос пыгрищит янмалтан хо̄тпат акв э̄тпос 15 со̄­тыра солко̄ви ань выгыт.
907,Ты э̄лы-па̄лт ня̄врамыт 18 та̄лэ то̄влын мус олныл туп ойтве̄сыт.
908,А̄гмыӈ-мо­сыӈ ма̄ньлат хо̄тпат о̄с нё̄та­вет.
909,Ма̄н округувт хӯрум со̄тыракем ще̄мьят ты олн виӈкве ань ве̄рме̄гыт.
910,"Манхурип ёмас ва̄р­маль ты та̄л сыс о̄лыс, тав та урыл о̄с китыг­лавес."
911,"Борис Хохряков ла̄выс, 2021 та̄лт ма̄н о̄лнэ ма̄вт 20 со̄тыра арыгкем ня̄врамыт самын патсыт, тыи сака ёмас ва̄рмаль."
912,Ос ты та̄л Олимпиадат Нижневартовск ӯст о̄лнэ ма̄ньлат хумыг но̄х-пат­сы̄г.
913,Ты яныг тэ̄ла ма̄гсыл тав сака ща̄гтыс.
914,Людмила ТЕТКИНА
915,Хо̄нтаӈ ма̄ньщи нэ̄ Светлана Ивановна Лебедева ра̄кытныл а̄ныт ва̄ри.
916,"Тав ётэ Ханты-Мансийск ӯст хо̄нтхатыгласум, ва̄рнэ тэ̄латэ урыл китыгласлум."
917,На̄н ань э̄лаль Светлана Ивановна потре ловинь­тэлы̄н.
918,"– Ра̄кытныл а̄ныт ос пӯтыт ам хосат та̄гыл ва̄­ре̄гум, намум Ассоциа­ция народного искусства и дизайна ва̄рмаль палт тӯлвес, тот ма̄щтыр хо̄т­паг ла̄вавем."
919,Ам ӯсыг-па̄влыг халт о̄лэ̄гум.
920,"Урай ӯст худо­жественный школат ня̄врамыт ханищтым рӯ­питэ̄гум, тот колумт ма̄щ­тырлан колнак ва̄рсум."
921,"А̄гирищит-пыгрищит ам палтум ёхталэ̄гыт, ра̄кыт­ныл а̄ныт ва̄ре̄в, мо̄т са̄всыр пормасыт ма̄щ­тырлэ̄в, ня̄врамыт ханищ­тыянум, хӯлтыглы­янум."
922,"Ос ма̄к о̄лнэ колум тай Кондинский район Половинка па̄вылт о̄лы, ам тот самын патсум."
923,"А̄тям Иван Прокопьевич Учинья ма̄ньщи па̄выл­ныл о̄лыс, о̄парищ наме Кауртаев."
924,Та̄н рӯтаныл тот пе̄с та̄гыл о̄лсыт.
925,"Тав а̄пщитэ Анатолий Прокопьевич Кауртаев Нижневартовск ӯст «Югра лылые̄п» ассоци­ацият пуӈктотым са̄в та̄л рӯпитас, Почётный гражданин Нижневартов­ского района намыл май­вес."
926,"Анатолий Прокопь­евич ань Тюмень ӯст о̄лы, тув ва̄нтлыс."
927,Омагум-а̄тягум Тюменьт акван-хо̄нтхатсы̄г.
928,Омам тот ня̄врам колт яныг­мас.
929,"Яныг хо̄нт порат тув хотты ма̄ныл тот­вес, такви ат ва̄гтэ, иӈ сака ма̄нь о̄лыс."
930,Тувыл тэ̄н Учинья па̄вылн о̄лмыг­тасыг.
931,"Ма̄ньщи хо̄тпа хӯл алыщлан та̄л хунь о̄лы, а̄тям хӯл алыщлас, во̄раяс."
932,"– Светлана Ивановна, наӈ ма̄ньщи ла̄тӈыл потыртэ̄гын?"
933,"– А̄ти, ма̄н кондинский диалектув хосат со̄ймыс, амти ла̄тӈум ат ва̄глум."
934,"А̄тям рӯтанэ ос па̄выл ма̄хманув нэ̄мхотьют ат потыртас, ат хӯлыгласум."
935,Ма̄нти ла̄тӈув ат хӯлнэм ма̄гыс сымум сака ща̄рги.
936,"Матъёмас на̄н, Ха̄льӯс районныл о̄лнэ ма̄ньщи ма̄хумате̄нув, ща̄нь ла̄тӈын ва̄глын, потыртэгы̄н."
937,"Ма̄н тай хосат та̄гыл мо̄т мирыт халн тэ̄лыгла­сув, туп рущ ла̄тӈыл потыртэ̄в."
938,"Тобольск ӯст ханищтахтамум порат, хатань ма̄хум а̄нум акваг китыгласаныл: «Наӈ рущ а̄ти, хатань о̄с а̄ти, ос хоты мирныл о̄лэ̄гын?» Ам ювле ла̄всасум: «Ам ма̄ньщи нэ̄»."
939,"– А̄ныт, пӯтыт ва̄рнэ тэ̄лан хо̄т ханищтахтасын?"
940,"– Школа а̄стламум юи-па̄лт, Тобольск ӯст педагогический инсти­тутт декоративно-при­кладной тэ̄лан ханищ­тах­тасум."
941,"Хунь школан пат­хатасум, ла̄ве̄гыт, ра̄кыт­ныл матыр-а̄ти ва̄рнэ учитель э̄ри кос, ос тот рӯ­питаӈкве нэ̄м­хотьют ат ка̄сащи, тув вос вуйхат­нувум."
942,"Ам та̄ра ка̄саща­сум, ра̄ктыл ос сэ̄йил ма̄нь та̄гыл ёнгасасӯв, сыре-сыр пор­мас ра̄кыт­ныл ва̄рсӯв, по̄щгысӯв."
943,"Ты та̄рвитыӈ рӯпата, ра̄кт ос вит тотуӈкве э̄ри."
944,"А̄ти кос нэ̄ хо̄тпа ма̄гыс рӯпата, ос ам ты тэ̄ла сака э̄руптылум."
945,"Са̄в ма̄т ханищтахтасум, са̄всыр проектыт ос суссылтапыт ва̄рыгласум."
946,"Хунь хотты ханищтапын во̄вавем, тув акваг ялантэ̄гум, ка̄сыӈъе̄мт матыр йильпи тэ̄ла сунсэ̄гум, ханищ­тах­тэ̄гум, щаквщин ма̄хум ёт ва̄йхатэ̄гум."
947,Тувыл э̄лаль акван-нё̄тхатым тэ̄ланув ва̄риянӯв.
948,"Юн ам о̄йкамн ос а̄гимн нё̄тавем, хо̄тал палыт пуссын аквъёт матыр та ва̄ре̄в – ра̄кт тотэ̄в, таӈращлэ̄в, ёр­гащлэ̄в, вит а̄лумтэ̄в."
949,Акв проектум щирыл ра̄кытныл ва̄рыглым пе̄с а̄ныт ам йильпииг щё̄­питы­янум.
950,"Археологытн кин­савет, хо̄нтавет, ма̄н ос хурит нупыл сунсым, ты а̄ныт йильпииг щё̄­пи­тыянув."
951,"Амти о̄с ва̄ре̄­гум, ань тамле пӯтыт юн о̄ньще̄­гум, тот картопка па̄йтэ̄в, вит исылтэ̄в."
952,"Ань тыг Ханты-Мансийск ӯсн са̄в а̄ны-са̄н тотсум, суссыл­тап ва̄рсум, мӯй мирн пӯмщалавет."
953,Светлана РОМБАНДЕЕВА
954,"Ка̄сыӈ лов та̄л Россият о̄лнэ ма̄хум наманыл нэ̄пакн хансавет ос ловиньтавет, ты тэ̄ла рущ ла̄тӈыл перепись ла̄ваве."
955,"2019 та̄лт ва̄т са̄г­рапнал э̄тпост РФ прави­тельство па̄лыл №1608 постановление ла̄тыӈ ке̄твес, 2020 та̄лт ма̄хум наманыл нэ̄пакн вос хансавет."
956,Ты э̄лы-па̄лт тамле ва̄рмалитын 27.06.2020  №943 хансым нэ̄пак щирыл щё̄питахтуӈкве патсыт.
957,"Тувыл мо̄лты та̄лт ма̄ янытыл ковид-а̄гм е̄мтыс, таима̄гыс пуссын тэ̄лат 2021 та̄лт ва̄руӈкве ла̄ввесыт."
958,Ма̄хум аквта о̄лнэ наканыл пуссын вос хӯлтсаныл ос тувыл ущ янытэт пуссын ловинь­тавет.
959,"Тыи манса̄вит э̄лумхо̄лас хоты ӯсытыт манос па̄влытыт о̄лы, манса̄вит хум манос нэ̄ хотпат о̄лэ̄гыт, ще̄мьяӈыт ман а̄ти, ханищтахтын накыт ос рӯпатаныл та̄ра-паттуӈкве э̄рсыт."
960,Ты та̄л нэ̄пакн хаснэ хо̄тпат ма̄хум о̄лнэ ко­лытн та̄нки ёхталаӈкве ве̄рмысыт.
961,"Ка̄сыӈ э̄лум­хо̄лас матыр-а̄ти урыл китыглан юи-па̄лт ювле-ла̄внэ ла̄тӈаныл ищхӣ­пыӈ ут хосыт, рущ щирыл ке, планшетн хассаныл."
962,Ты э̄лы-па̄лт та̄н май нэ̄пакн мир ла̄вум ла̄тӈыт хаснэйӣвыл хансыгласыт.
963,Тувыл ка̄сыӈ хо̄тпа юн ӯнлым таквина̄тэ ос ще̄мьятэ «Госуслуги» ищхӣпыӈ ло̄пс хосыт хӯлтыглаӈкве ве̄рмыс.
964,"Ос юн ат ке ве̄рме̄гыт, то̄нт яныг ӯсыт ос районыт МФЦ коланылт я̄нас участкат рӯпитасыт."
965,"Ха̄льӯст тамле я̄нас колнакыт ат ва̄рыглаве̄­сыт, ма̄хум юн о̄лым ёх­та­лаве̄сыт ос пус­сын нэ̄­пакн хасве̄сыт, ос то̄ват та̄нкина̄ныл «Гос­услуги» хосыт хассаныл."
966,"Ма̄ньщи нэ̄ потре
Любовь Вынгилева, Ха̄льӯст о̄лнэ нэ̄, ты рӯ­пататэ урыл тох потыртас:
–
Ма̄н ты рӯпата ва̄рим ка̄сыӈ хо̄тпав 550 са̄вит э̄лумхо̄лас нэ̄пакн хансуӈкве ла̄ввесӯв, па̄в­лувт тыи 250 колытн щалтсуӈкве э̄рыс."
967,Ка̄сыӈ хо̄тпа такви о̄лнэ колэ по̄хат ӯсхулыт ё̄мыгтас ос колытын щалтсым ма̄хум хассанэ.
968,"Тыи кос я̄нас о̄лнэ колыӈ ще̄мьят, са̄в квартираӈ ко­лыт, пуссын общежитият ма­нос участканув мӯй­лын­колыт о̄лэ̄гыт ке, тув о̄с вос щалтсасӯв ос та сыс мӯйлын хо̄тпат акв­тох китыглаве̄сыт."
969,Рӯпатав ёмщакв ос мӯсхалыг ва̄рмув ма̄гыс ма̄н сыресыр пормасыл майвесӯв.
970,"Ка̄сыӈ хо̄тпав 2020 та̄лныл намыӈ удостоверение-нэ̄пакыл ва̄рвес, рӯпатав э̄рнэг тотнэ ма̄гыс ханищ­тан-ло̄псыл ёт щё̄питавесӯв, пуссын хаснэйӣвыл, фо­нарикыл, шарфыл май­весӯв ос жилетыл мас­тувесӯв."
971,Ты коныпал ищхӣпыӈ утыл (планшетыл) ос CD-картал щё̄питавесӯв.
972,"Тувыл переписной ло̄пс-нэ̄пакыл ёт майлувесӯв, хоты хо̄тпа юн а̄тим о̄лыс ке, таве̄н тув ла̄тыӈ хассӯв ос а̄витэ̄н хультуп­та̄лыслӯв."
973,Ты пормасанув пуссын маим портфелин пинсанӯв ос тох па̄выл хо­сыт рӯпитым ё̄мыгтасӯв.
974,"Ты э̄лы-па̄лт ма̄н онлайн щирыл пуссын мощ ханищтавесӯв ос э̄рнэ ханищтап ва̄ти кинат, сыресыр ло̄псыт электронный почтавн ке̄тыглаве̄сыт."
975,Тувыл ты тэ̄лат ва̄нэв ма̄гыс ма̄н пуссын зачёт мисӯв.
976,"Ам ӯсувт Гидропорт ла̄внэ ма̄т рӯпитасум, Ха̄льӯст самын патсум ос тыт акваг о̄лэ̄гум ос таима̄гыс тыт о̄лнэ ма̄хум ёмщакв ва̄ганум."
977,"Гидропорт ос та ляпат о̄лнэ ӯсхулыт пе̄с та̄гыл о̄лум ма̄, тот са̄в пе̄с колыт ос йильпи колыт о̄с ӯнттуве̄сыт."
978,А̄нум ка̄сыӈ колн щалтсуӈкве э̄рыс.
979,"Хотталь миннэ̄м э̄лы-па̄лт, ам о̄влэ̄т телефон хосыт пенсионер хо̄т­патн свонитасум ос ки­тыгласанум, юн о̄лэ̄гыт ман а̄ти."
980,То̄ванакт нас телефон хосыт ма̄хум китыглым нэ̄пакн хасса­нум ос ётыл планшетын хӯлтсанум.
981,"Тувыл 30% ма̄ньлат ма̄хум та̄нкина̄ныл «Гос­услуги» хосыт хасманыл, тыи о̄с ёмас тэ̄ла."
982,Ам ётум мо̄рсыӈ хо̄тпат хо̄нтхатыглаӈкве ат тах­сыт.
983,"То̄ват ковид а̄гмыл сака пилэ̄гыт, мо̄таныл та̄нки о̄вылтыт нэ̄мхо̄т ос нэ̄матыр хӯлтуӈкве ат таӈхе̄гыт."
984,"Тох пуссын, Ха̄льӯст о̄лнэ ма̄хум, ма̄н рӯпатав торгамтым ювле э̄рнэ ла̄тыӈ лāвсыт ос нэ̄пакн пуссын хасве̄сыт."
985,Любовь Вынгилева ке̄тум потре ма̄ньщи ла̄тӈыл Тамара МЕРОВА хансыстэ
986,"Ка̄сыӈ та̄л округув янытлан хо̄тал кастыл ва̄т са̄грапнал э̄тпос 10 хо̄талэ̄т яныг кӯщай нэ̄ Наталья Комарова ка̄ркамыг рӯпитан ма̄хум, са̄в ня̄врамыӈ ще̄мьят янытлыянэ."
987,Ты та̄л ялпыӈ хо̄тал Ханты-Мансийск ӯст «Югра-Классик» нампа колт ва̄рыглавес ос округ янытыл о̄лнэ ма̄хум тув во̄выглаве̄сыт.
988,"То̄ват ӯсн ёхтуӈкве ат ве̄рмысыт, та̄н ищхӣпыӈ ут хосыт янытлаве̄сыт."
989,"Наталья Комарова ла̄выс:
– Ка̄сыӈ та̄л Конститу­ция хо̄тал э̄лы-па̄лт ма̄н округув намхо̄талэ кас­тыл ка̄р­камыг рӯпитан ма̄хум акван-атыглыянув."
990,"Ань ле̄ккарыт, ня̄врамыт ха­нищтан хо̄тпат, ма̄-во̄й но̄х-винэ ма̄хум ос са̄в мо̄т э̄рнэ рӯпата ва̄рнэ хо̄тпат тыг ёхтысыт."
991,Щар о̄влэ̄т кӯщай нэ̄ сосса ма̄хум Ассамблеят рӯпитан ханты хум Еремей Айпин «Орден Почёта» ма̄глын тагатан по̄сыл мистэ.
992,"Наталья Комарова тав уре̄тыл лавыс:
– Еремей Данилович са̄в та̄л сосса ма̄хум Ассамблеят кӯщаиг о̄лы."
993,"Тав ё̄ре̄тыл тыт о̄лнэ ма̄ньщи, ханты ос ё̄рн ма̄хум ёмащакв о̄лнэ̄ныл ма̄гсыл округ Думат са̄в э̄рнэ са̄кконыт пирмай­таве̄сыт."
994,"Еремей Айпин ювле ла̄выс:
– Я̄тил мир!"
995,Ам ты посум ма̄гсыл на̄нан яныг пӯмащипа ла̄тыӈ ла̄ве̄гум.
996,"Ам на̄н урынтыл амки нэ̄паканумт хассум, сосса мирытын нё̄тнэ ма̄гсыл э̄рнэ са̄кконыт хассум."
997,"Тувыл сосса ма̄х­манув иӈ са̄в та̄рвитыӈ ва̄рмаль о̄ньще̄гыт, ань иӈ са̄в рӯпата ма̄навн ва̄руӈкве э̄ри."
998,На̄нан яныг пӯмащипа!
999,Ты юи-па̄лт са̄в ня̄врам янмалтан нэ̄г-хумыг Алёна ос Илья Мониныг янытлавесы̄г.
1000,«Родительская слава» ор­деныл Президент пāлыл майвесы̄г.
1001,Ма̄ньщи ще̄мья Ха̄льӯс район Кимкъясӯй па̄вылт о̄лы.
1002,Илья на̄йпос ва̄рнэ станцият са̄в та̄л рӯпиты.
1003,Нэ̄тэ Алёна па̄вылт ста­ростаг о̄лы ос ты ко­ныпал клубт рӯпиты.
1004,Ка̄р­кам нэ̄г-хумыг нёлолов ня̄врам янмалтэ̄г.
1005,Тувыл округ Дума де­путатыг о̄лнэ нэ̄ Наталья Западнова янытлавес ос са̄в э̄рнэ рӯпата ва̄рнэ ма̄гсыл «За заслуги перед Отечеством II степени» нампа ма̄глын тагатан по̄сыл майвес.
1006,"Тав ё̄ре̄тыл округувт са̄в ня̄врам о̄щнэ ще̄мьят, нусаг о̄лнэ ще̄мьятн онтас ва̄рнэ са̄кконыт ань рӯпитэ̄гыт."
1007,"Станислав Кононенко, «Преобразование» нампа а̄гмыӈ-мосыӈ ма̄хум ма̄г­сыл рӯпитан организа­цият кӯщай хум, о̄с яныт­лавес."
1008,Хум 20 арыг­кем та̄л а̄гмыӈ-мосыӈ хо̄тпатн нё̄ты.
1009,"Ань округувт та̄н ма̄гсыланыл о̄с са̄в э̄рнэ са̄кконыт, программат пирмайтаве̄сыт."
1010,"Ты хосыт ма̄хум са̄всыр пособие-олныл ойтавет, рӯпатал кинсавет, э̄рнэ пормасыл та̄ставет."
1011,Ты яныг рӯпата ма̄гсыл Станислав Коно­ненко о̄с са̄в ё̄р пиныс.
1012,Ялпыӈ хо̄тал о̄лум порат «За благодеяние» нампа по̄сыл майвес.
1013,Яныг таквс э̄тпост округ Думат ва̄рыглым сапра̄нит нэ̄пак пирмай­тавес.
1014,Та порат депутат-хо̄тпат «Почётный граж­данин ХМАО-Югры» нампа намыл Геннадий Федорович Бухтин ос Виктор Владимирович  Заболотский майвесы̄г.
1015,Тэ̄н сас а̄тимыг е̄мтсы̄г.
1016,Геннадий Бухтин лов та̄л округ кӯщай нэ̄ ва̄ӈын хо̄тпаг о̄лыс.
1017,Са̄в э̄рнэ тэ̄ла округув ма̄г­сыл ва̄рыс.
1018,Хум ты та̄л о̄вылтахтам порат а̄тимыг е̄мтыс.
1019,Тав а̄гитэ Мария Бухтина а̄тятэ̄н маим по̄сыл майвес.
1020,Виктор Заболотский ма̄ньлатыг о̄лме порат Афганистан мо̄т хо̄н ма̄н хо̄нтлаӈкве ке̄тыг­лавес.
1021,"Юв хунь ёхтыс, хо̄нтлаӈ­кве ялум ма̄хумн нё̄туӈ­кве патыс ос обществен­ный организация ва̄рыс."
1022,Тав 2017 та̄лт а̄тимыг е̄мтыс.
1023,"Ялпыӈ хо̄талн тав нэ̄тэ Любовь Заболотская во̄­выглавес, о̄йкатэ̄н маим по̄сыл тот майвес."
1024,Ма̄ньщи нэ̄ Татьяна Степановна Гоголева тот о̄с янытлавес «За выдающийся вклад в социально-экономичес­кое развитие ХМАО-Югры» нампа премиял майвес.
1025,Ты та̄л тав 60 та̄лэ то̄влыс.
1026,Тав са̄в ёмас тэ̄ла сосса мир ма̄гсыл тотыс.
1027,Ка̄ркам нэ̄ мо̄т сосса ма̄хум ёт «Югра лылые̄п» нампа организация ва̄рыс ос са̄в та̄л тот кӯщаиг рӯпитас.
1028,Тувыл округ Думан са̄в щёс пе̄рия̄лвес.
1029,2016-2021 та̄лытыт Москва ӯст Государственный Думат депутатыг о̄лыс.
1030,Ань Татьяна Степановна округ Думат депутатыг рӯпиты.
1031,Та хо̄талэ̄т 56 хо̄тпат ма̄глын тагатан по̄сыл манос янытлан нэ̄пакыл майве̄сыт.
1032,Та̄н халанылт 30 арыгкем э̄лумхо̄ласыт Россия Президент па̄л­ныл ос 20 арыгкем хо̄т­пат округ кӯщай нэ̄ па̄лыл яныт­лаве̄сыт.
1033,"Та̄н хала­нылт ле̄ккарыт, ня̄врам ханищтан хо̄тпат, учёныит, кол ӯнттын, ма̄-во̄й но̄х-винэ, ма̄-вит ӯргалан хо̄тпат о̄лсыт."
1034,Ты юи-па̄лт Наталья Комарова ат са̄всыр ка­сылытыт но̄х-патум ня̄в­рамыт ёт хо̄нтхат­ыг­лас ос та̄наныл яныт­ла­санэ.
1035,"Та̄н халанылт ма̄ньщи ос ханты а̄гирищит, пыгри­щит о̄лсыт."
1036,Ма̄н редакцияв «Йис пāвлыт ōлупса» ва̄рыг­лам касылт но̄х-патум 10 ня̄врамыт пуссын тув во̄выглаве̄сыт.
1037,Ханты-Мансийск ӯсн туп са̄т а̄гирищит ос пыгрищит оманыл-а̄тяныл ёт ёхта­ласыт.
1038,"Та̄н пуссын яныт­лаве̄сыт ос диплом-нэ̄­па­кыл, ёмас мӯйлупсал майве̄сыт."
1039,Мо̄т ня̄врамыт мӯйлупсал ма̄н почта щи­рыл ке̄тсанӯв.
1040,Наталья Комарова ля̄ххал тотнэ ма̄хум ёт о̄с хо̄нтхатыглас ос та̄н рӯ­патаныл урыл потыртас.
1041,Ос ӣтипа̄лаг рущ ла̄тӈыл намаим премиял «За вклад в развитие терри­ториаль­ного маркети­нга и брен­динга» ма̄хум мисанэ.
1042,"Та̄н халанылт ханты нэ̄ Вера Кондра­тьева о̄лыс, тав сосса ма̄хум пе̄с йис ва̄рма­ляныл тотнэ ма̄гсыл ты премиял майвес."
1043,Людмила ТЕТКИНА
1044,Ка̄сыӈ та̄л ва̄т са̄грапнал э̄тпост Ханты-Мансийск ӯсн Россия янытыл Ащирма о̄йкат ос Тӯйт а̄гит ёхталэ̄гыт.
1045,Ты тэ̄ла рущ щирыл тох ла̄ваве: Всероссийский съезд Дедов Морозов и Снегурочек.
1046,Ты та̄л Ханты-Мансийск ӯст 14-ит щёс ты атхатыгласыт.
1047,"Ӯсувн 22 Ащирма о̄йкат ос Тӯйт а̄гит Москва, Санкт-Петербург, Казань, Пермь, Оренбург, Нарьян-Мар, Благовещенск, Иркутск ос мо̄т ӯсытныл ёхтала­сыт."
1048,"Округныл о̄с о̄лсыт – Мегион, Урай, Сургут ӯсытныл."
1049,Ты та̄л тыт та̄н ма̄гсы­ланыл касылыт ос кон­курсыт ат щё̄пита̄лве̄сыт.
1050,Тамле тэ̄ла ищхӣпыӈ ут хосыт ва̄рвес.
1051,Ка̄ркам Дед Морозыт ос Снегурочкат ва̄рнэ тэ̄ланыл кинан по̄слысаныл ос Москва ӯсн жюри хо̄тпат палт ке̄тсаныл.
1052,"Щар ма̄к пӯм­щиг э̄ргын ос потыртан хо̄тпат ётыл тах та̄ра-пат­таве̄т, почта хосыт яныт­лан нэ̄пакытыл ке̄тавет."
1053,"Ты тэ̄ла ва̄рнэ ма̄хум ла̄в­сыт, тынакт та̄н халанылт о̄выл ме̄ста пе̄рияӈкве ат патэ̄гыт."
1054,"Ащирма о̄йкат ос Тӯйт а̄гит съезданыл ва̄рыг­лаӈкве номылматам нэ̄ Зинаида Моор ла̄выс:
– Мо̄лты порат тымат а̄гм ма̄гыс ты тэ̄ла Ханты-Мансийск ӯст ат ва̄рыгла­слув, ищхӣпыӈ ут хосыт о̄с ат патсув ва̄руӈкве."
1055,"Номсысув, ня̄врамыт та̄л хумус мӯйлуӈкве патэ̄в."
1056,"Таима̄гыс тыт ань щар ма̄к ёмас китыг ат пе̄рие̄в, мо̄тыт та̄л ущ тамле тэ̄ла щё̄питэ̄в."
1057,"Тынакт ювле хультум та̄лытт но̄х-патум Ащирма о̄йкат ос Тӯйт а̄гит тыг во̄всанув, ань та̄н ётаныл ты мӯйлэ̄в."
1058,"Янге-ма̄не йӣкващласыт
Хо̄талъя̄т порат 10 щислат Парк Лосева ӯскант Ащирма о̄йкат Тӯйт а̄гияныл ёт ӯс мирн, ня̄врамытн сака ӯрве̄сыт."
1059,Та̄наныл ка̄салаӈкве са̄в хо̄тпа акван-атхатыгла­сыт.
1060,"Я-ты, ань мӯй хо̄тпанув ты нэ̄глысыт, пуссын ре̄гыӈ, хоса пальтувыл ос сахил масхатамыт."
1061,Маснутаныл-ке̄нтаныл щар нас вольге̄гыт.
1062,А̄гирищитн-пыгрищитн та̄н нупланыл сунсуӈкве атхунь пӯмыщ.
1063,"Мӯй хумыт ос нэ̄ хо̄тпат акван-атхатам ма̄хум ляпан йисыт, па­щалахтасыт, ня̄врамыт ёт потрамасыт."
1064,"Ла̄ве̄гыт, ущты «То̄рум Маа» музейт мӯйлысыт, ма̄ньщи ос ханты хо̄тпатн пӯрлах­тын канын тотыглаве̄сыт, пӯрлахтасыт."
1065,"Тувыл кӯрт ущ ва̄рим ня̄нил тытту­ве̄­сыт ос лӯптаӈ ща̄ил айтве̄сыт, ань таима̄гыс ёмас номтыл ё̄мыгтэ̄гыт."
1066,Ты хо̄нтхатыглап йи­льпи та̄л кастыл ва̄рим «Мечтай со мной» Все­российский проект щи­рыл щё̄пита̄лвес.
1067,"Янге-ма̄не ань ёмас номтыл вос мӯйлэ̄гыт, йӣкващ­лэ̄гыт, поргащлэ̄гыт, йи­льпи та̄л ща̄гтым вос ӯрияныл."
1068,"Ащирма о̄йкат ос Тӯйт а̄гит ня̄врамыт ёнгал­тасаныл, тувыл пус­сын аквъёт йӣквуӈкве тӯлтхатасыт."
1069,"Мӯй хо̄тпат ӯс мирн йильпи та̄л кастыл сымыӈ ла̄тыӈ ла̄всыт, пуссын пуста̄гыл, ёмас номтыл э̄лаль вос о̄лэ̄гыт."
1070,Светлана РОМБАНДЕЕВА
1071,Ка̄сыӈ та̄л во̄ртур э̄тпос 22 хо̄талэ̄т Россияв янытыл Государственный флаг Хо̄тал янытлаве.
1072,"Ты та̄л Ханты-Мансийск ӯст физкультура, спорт ос молодёжный поли­тика Управление колт рӯпитан ка̄ркам ма̄хум «От Калининграда до Камчатки» Всероссийск­ий акция щё̄пита̄лсыт."
1073,"Археопарк ма̄т яныг флаг капай ӯс ма̄хумн суссылтавес, тувыл арти­с­тыт э̄ргысыт, йӣквсыт."
1074,"Округув янытыл ма̄хум о̄с мӯйлысыт, ка̄сыӈ ӯст манос па̄вылт яныгхо̄т­пат ос ня̄врамыт Россия флаг кон тотыгласаныл, ка̄тыт пувим тав ётэ мощ ё̄мыг­тасыт, са̄в ёмас ла̄тыӈ ла̄всыт."
1075,"Россия флагув хӯрум о̄льпыл ва̄рим о̄лы – я̄ӈк, атырхари хурипа ос вы­гыр."
1076,"Рущ щирыл ла̄ве̄­гыт, ты «символ единства нашего многонациональ­ного и многоконфессио­нального народа»."
1077,"Округ кӯщай нэ̄в Наталья Кома­рова тох потыртас:
– Флаг та̄ра на̄ӈки, э̄лумхо̄лас такви о̄лнэ ма̄тэ аман со̄ль э̄руп­тытэ."
1078,"Ма̄н округувт са̄всыр мирыт о̄лэ̄гыт, халанувт пуссын юртыӈыщ о̄лэ̄в, флагув янытлылув, акван-нё̄тха­тым рӯпитэ̄в."
1079,"Ня̄враманув янмал­тэ̄в, ханищтыянув, о̄лнэ ма̄наныл вос э̄руптыяныл, флагув вос ва̄га­ныл, ӯргалым вос о̄нь­щи­яныл."
1080,"Флагув хосыт халанувт ма̄н юртыӈыщ о̄лэ̄в, ва̄глув, тав ма̄нав тар­мыл-патытэ, тыима̄гыс ном­та­нув ёмасыт."
1081,"Мӯйлын ма̄хум халт ма̄ньщи нэ̄ Раиса Гав­ри­льчик о̄лыс, тав ла̄выс:
– Ма̄н, ма̄ньщи мир, матъёмас тамле яныг, ё̄р странат о̄лэ̄в, Россият."
1082,Ма̄ньщииг о̄лнэм ма̄гыс номтум сака ёмас.
1083,"Флаг – ты сака э̄рнэ тэ̄ла, тав хосытэ̄т округт о̄лнэ са̄всыр мирыт акв ляпат со̄тыӈыщ о̄лэ̄гыт, та̄н агтэ̄гыт, э̄лы хо̄таланыл аквты щирыл ёмасыг паты, ёмас номтыл э̄лаль о̄лэ̄гыт-хӯлэ̄гыт."
1084,Ка̄сыӈ хо̄тпа такви мире ма̄гыс са̄в э̄рнэ тэ̄ла ва̄ри.
1085,"Ма̄н ань о̄с, Ханты-Мансийск ӯст о̄лнэ сосса ма̄хум, то̄ванув А̄с-угорский институтт рӯпитэ̄гыт, «То̄рум Маа» музейт манос ня̄врамыт янмалтан «Лылыӈ со̄юм» колт, ва̄тихал хо̄нтхатыг­лапыт ва̄рыглэ̄в, сосса миранув урыл потыртэ̄в."
1086,Тох ма̄н округув ма̄гыс яныг па̄рыс тотэ̄в.
1087,Светлана РОМБАНДЕЕВА
1088,"Мо̄лал Наталья Комарова, губернатор нэ̄, ищхӣпыӈ ут хосыт «Обратная связь» округт о̄лнэ хо̄тпат ёт потыртас."
1089,"Тав та̄н ла̄тӈаныл ӯсыӈ ос район кӯщаит, пуссын департаментыт палт хумус ва̄рве̄сыт, таи китыглас."
1090,Ты э̄лы-па̄лт Наталья Комарова то̄ва тэ̄лат о̄с уральта̄лсанэ.
1091,То̄нт округт са̄всыр тэ̄лат ёмщакв щё̄питаве̄сыт манос а̄ти ос та̄наныл ханищтан центрет хансум «дорож­ная карта» сунсыстэ.
1092,Ва̄рмалит ёмщакв щё̄пи­тан ма̄гыс пуӈктотнэ хо̄т­пат аквъёт номсахтасыт.
1093,Тав са̄всыр кӯщаит ёт 50 щёс ищхӣпыӈ ут хосыт акван-хо̄нтхатыглас.
1094,Та̄н ётаныл потыртан щё̄сыт «Прямой эфир» хосыт 7 млн хо̄тпатн хӯнтлуве̄сыт ос сусве̄сыт.
1095,"Тамле суснэ накыт мирн, насати, э̄ре̄гыт."
1096,Тох ма̄хум коланылт лю̄льсаӈ рӯпитан лифта­ныл моляхнув пе̄нтуӈкве патве̄сыт.
1097,"Ань Мегион, Сургут, Нижневартовк, Лангепас ос Нижневар­то­в­ский районт 97 лиф­тыт пе̄нтве̄сыт."
1098,Сургутт о̄лнэ ма̄хум пе̄с коланыл хот-ло̄ста­лавет ос тот о̄лум ще̄мьят йильпи колыл мивет.
1099,"Округ промышлен­ность департаментыт кӯщай ва̄ӈын хум А.В. Михеев ла̄выс, ань пе̄с патарейкат вущкасан ма̄гыс 8 районытыт порс-то̄тапыт ӯнттуве̄сыт."
1100,"Ма̄-вит ӯргалан ма̄гыс маши­натныл арыгтам шинат мори ул вос па̄хвтуве̄сыт, та̄н хотталь тотуӈкве ос э̄рсыт."
1101,"Округ кӯщай нэ̄ ва̄ӈыг хум А.Г. Забозлаев ла̄выс, шинат хотталь тотнэ э̄рнэ ут о̄лы, ань таве тӯщтыяныл."
1102,"Ма̄хум исум ос по̄лям витаныл сыстамыг вос о̄лыс, ЖКХ ос энергетика  департаментыт кӯщаиг рӯпитан хум И.А. Ким потыртас."
1103,"Та̄н па̄ӈкыӈ тӯрпат хот-щё̄питыяныл, округт о̄лнэ ма̄хум пуссын сыстам вит вос о̄ньще̄гыт."
1104,Нефтеюганск ӯст аллергия а̄гм о̄щнэ 25 ня̄врамыт ма̄гыс «Школа развития №24» ханищ­тан колт я̄нас группа ва̄рвес.
1105,"Тот тэ̄нэ колнак ле̄к­карытн уральтавес, ань 14 са̄всыр тэ̄нутыт щё̄питаӈкве патавет."
1106,Аллергия а̄гм о̄щнэ ма̄нь ня̄врамаквет ма̄гыс то̄ва садикытт о̄с акв тамле меню ва̄раве тах.
1107,Тамара МЕРОВА
1108,Ма̄н округувт сосса ма̄хум «Предоставление субсидии на приобретение или строительство жилых помещений гражданам из числа коренных малочисленных народов в ХМАО-Югре» нампа нэ̄пак хосыт нё̄тавет.
1109,"Ты программан ма̄ньщи, ханты ос ё̄рн ще̄мьят 2013-2014 та̄л мус субсидия-олн ма̄гсыл хасхатуӈкве ве̄рмысыт."
1110,Ань ты нэ̄пак «Разви­тие жилищной сферы» нампа акв яныг програм­ман хасвес.
1111,2021 та̄л­ныл субсидия-олныт кол ӯнттын департамент оче­редин хасхатам ще̄мьят субсидия-олныл та̄стысаныл.
1112,Ты э̄лы-па̄лт ты рӯпата Ипотечный агентство-колт рӯпитан ма̄хум ва̄рсыт.
1113,2021 та̄л сыс сосса ма̄хум рӯпитан програм­ма ма̄гсыл 889 млн 919 со̄тыра солко̄ви тах холтаве.
1114,Ань акв со̄тыра 945 ще̄мьят очередин хасхатым о̄лэ̄гыт.
1115,Та̄н халанылт акв со̄тыра 776 ще̄мьят заявление-нэ̄пак 2013 та̄л ва̄т са̄грапнал э̄тпос 31 хо̄талэ мус хас­сыт ос 169 ще̄мья 2014 та̄л ва̄т са̄грапнал э̄тпос 31 хо̄талэ мусс очередин хасхатасыт.
1116,"Кол ӯнттын департамент ищхӣпыӈ утыт такви ло̄пс о̄ньщи, манса̄вит ще̄мьят тув хасхатым о̄лэ̄гыт, тот сун­суӈ­кве ро̄ви."
1117,Ты та̄л са̄т э̄тпос сыс 130 сосса ще̄мья субси­дия-олныл та̄стуве̄сыт.
1118,Та̄н халанылт 113 ще̄мьят заявление-нэ̄пак 2013 та̄л мус хассыт ос оче­редин хасхатасыт ос 17 ще̄мья 2014 та̄лт очере­дин та̄нки нэ̄паканыл ке̄т­сыт.
1119,Ты ще̄мьят нё̄тнэ ма̄гсыл кол ӯнттын де­партамент са̄т э̄тпос сыс 372 млн солко̄ви холтыс.
1120,Ань уведомление-нэ̄пакыл 2012 талт лӯпта э̄тпост кол ёвтнэ ма̄гсыл очередин хасхатнэ ще̄мьят ке̄тавет.
1121,Та̄н ань кол ёвтнэ манос ӯнттын ма̄г­сыл олныл мивет.
1122,"Кол ӯнттын департа­ментыт рӯпитан хо̄тпат ла̄всыт, ань сосса ще̄мьят о̄лнэ колыт яныг па̄вылт ос ӯсыт ёвтэ̄гыт."
1123,Та̄н ха­ланылт та̄нки кол сака мощща ма̄хум ӯнттэ̄гыт.
1124,"Ты программан хас­хатнэ сосса ще̄мьят нё̄тнэ ма̄гсыл ат млрд солко̄ви э̄ри, тыима̄гсыл хоты по­рат ты ма̄хум пуссын нё̄­тавет, кол ӯнттын ма̄т рӯ­питан хо̄тпат ат ва̄ганыл."
1125,Людмила ТЕТКИНА
1126,Ма̄н о̄лнэ ма̄вт 14-17 яныт ня̄врамыт 18 та̄ланыл то̄влын мус рӯпитаӈкв о̄с ве̄рме̄гыт.
1127,Рӯпитанэ̄ныл порат та̄н ул вос ханищтахтэ̄гыт ос сака та̄рвитыӈ рӯпата ул вос ва̄ре̄гыт.
1128,Ты урыл Россия Трудовой кодекс са̄кконэ̄т хансым о̄лы.
1129,"Тāнанылн рӯпата олн ойтуӈкв хумус э̄ри:
– рӯпитан ня̄врамыт олныл ойтнэ̄ныл ма̄гыс та̄н о̄с окладыл хансавет, ла̄вавет – ва̄рнэ рӯпата­ныл ма̄гыс манах солко̄ви та̄н сэ̄лэ̄гыт."
1130,Ос хо̄тал сыс та̄н сака хоса ул вос рӯпитэ̄гыт.
1131,Ты ва̄рмаль акваг уральтым о̄ньщаве.
1132,(Ты тэ̄ла урыл Трудовой кодекс 270 статьятэ̄т хансым о̄лы).
1133,"Акв хо̄тал сыс манах щё̄с āгит–пыгыт рӯпи­таӈкв ве̄рме̄гыт:
– 14-16 та̄л яныт ня̄врамыт – 2,5 щё̄стем;
– 16-18 та̄л яныт ня̄врамыт – 4 щё̄стем."
1134,"Каникулыт ӯщлахты­нэ̄ныл порат:
– 14-15 та̄л яныт ня̄врамыт – 4 щё̄с;
– 15-16 та̄л яныт ня̄врамыт – 5 щё̄стем;
– 16-18 та̄л яныт ня̄врамыт – 7 щё̄стем."
1135,"Маныр рӯпата тāна­нылн вāруӈкв ро̄ви:
– рӯпата сака та̄рви­тыӈыг ул вос о̄лы;
– кол ӯнттын ос кол ёмащакв хот-щё̄питан ма̄т;
– та̄нанылн ма̄хум палт юв матыр пормас манос тэ̄нут тотуӈкв ро̄ви;
– ма̄ хилнэ манос тэ̄пкант матыр ӯнттын рӯпата;
– реклама ва̄рнэ ма̄т та̄нанылн рӯпитаӈкв о̄с ро̄ви."
1136,Маныр рӯпата ты ня̄врамытн вāруӈкв ат ро̄ви?
1137,(Ты урыл Трудовой кодекс 265 статьятэ̄т хансым о̄лы).
1138,"– та̄рвитыӈ рӯпата ва̄рнэ колт, э̄ти рӯпитан колытт, вина тыналан ос айнэ ут тыгле-тувле тотыглан рӯпата, хохса, наркотик ос лю̄ль тэ̄рпи ва̄рнэ колт ос мо̄т-мо̄т ат ро̄внэ ма̄тт."
1139,Ты урыл РФ Правительство хӯлтнэ ла̄тӈе̄т хансым о̄лы.
1140,"– та̄рвитыӈ пормасыт, са̄всыр мо̄т утыт та̄на­нылн но̄х-а̄лмуӈкв щар ат ро̄ви."
1141,(Мирн нё̄тмил ва̄рнэ ос рӯпата минэ Министерства кол хӯлтнэ нэ̄паке̄т ты урыл хансым о̄лы).
1142,"– вахта щирыл рӯпи­таӈкв ат ро̄ви;
– пупколт манос мо̄т са̄всыр То̄румн агтнэ хо̄тпат акван-атхатыглан колытт ос мо̄т са̄всыр лю̄ль ва̄рнэ колытт рӯпи­таӈкв щар ат ро̄ви."
1143,"Маныр рӯпата ты ня̄врамытн ва̄руӈкв ро̄ви: та̄н ӯсхулыт, ма̄хум ӯщлахтын ма̄т порсыт хот-сыстамтаӈкв ве̄р­ме̄гыт, са̄всыр ищхӣпыӈ утыт уральтан хо̄тпаг, колкан ловтуӈкве ос мо̄т са̄всыр кӯпнит рӯпата ва̄руӈкв ве̄рме̄гыт."
1144,Ханты-Мансийск ӯст о̄лнэ Центр занятости колт рӯпитан хо̄тпат ӯсувт ос Ханты-Мансий­ский районт о̄лнэ 14-18 та̄л яныт а̄гитн-пыгытн рӯпата тинсуӈкве нё̄тэ̄­гыт.
1145,"Та̄н ань са̄всыр органи­зацият ёт договор-нэ̄пакт хасхатасыт, та колытт ня̄врамыт ма̄гыс акв-тит рӯпата ма̄ вос мыгыт."
1146,Ня̄врамыт олн-ло̄мт мощ вос сэ̄лэ̄гыт.
1147,"Ань ты та̄л о̄вылтахтам па̄сныл ты хо̄тал мус Ханты-Мансийск ӯст 675 ня̄врам рӯпиты, Ханты-Мансийский районт – 406  ня̄врам."
1148,"Матыр титыглахтын ла̄тыӈ о̄ньщегы̄н те, ты телефон хосыт свонитэ̄н, ёмащакв титыглахтэ̄н:
8(3467) 32-21-88 (215, 216 – ты ва̄ти номерыг тув о̄с нё̄тумтаӈкв э̄ре̄г)."
1149,Центр занятость колныл те̄тым ля̄ххал ма̄ньщи ла̄тӈыл Валентина УЗЕЛЬ хансыстэ
1150,Во̄ртур э̄тпос нилахуйплов хо̄талт Ижевск ӯс по̄хат о̄лнэ «Лудорвай» музейт са̄в ма̄хум мӯйлысыт.
1151,То̄нт «Медовый Спас» намаим пе̄с ялпыӈ хо̄тал янытлавес ос ма̄нь па̄влыт о̄лнэ хо̄тпат та̄нки о̄лупсаныл суссылтасыт.
1152,"Тамле ялпыӈ хо̄тал янытлан ма̄гыс Башкирияныл, Коми ма̄ныл, Пермский е̄рныл ос Югра ма̄ныл мӯй ма̄хум ёхталасыт."
1153,"Музейт рӯпитан хо̄тпат пӯсас а̄вияныл по̄хат та̄наныл ӯрсаныл, о̄влэ̄т та̄н ма̄гсыланыл э̄ргысыт, йӣквсыт ос тувыл ка̄миньт ка̄лащ ма̄гын ма̄гумтым та̄япаӈкве во̄всаныл."
1154,"Ань мӯй ма̄хум хо̄тал палыт хо̄т-а̄ти тот ё̄мыгтаӈкве ве̄рмысыт, тот са̄всыр суссылтапыт ос касылыт щё̄питалве̄­сыт."
1155,Хотты пе̄с щирыл ӯнттум колн щалтуӈкве ве̄рмысыт ос та̄н тот пе̄с о̄лупсал пӯмщала­ве̄­сыт.
1156,"Тувыл ка̄тыл ва̄рум пе̄с пор­масыт ка̄сала̄лсыт, матыр-а̄ти та̄ра-пат­тысыт."
1157,Ма̄гва̄руп янмалтан хо̄тпат та̄нки ма̄г тэ̄ну­таныл тыналан ма̄гыс тув тотыгласыт.
1158,"Та сыс э̄лум­хо̄лас ма̄г тэ̄нэ порат манхурип а̄гме пус­малтаве, ты урыл потыр­тасыт."
1159,"Павел нам о̄щнэ пуп-о̄йка тув во̄винь­та̄лвес, тав ма̄г тэ̄нутыт пуссын ял­пыӈ витыл расмалтасанэ, ма̄хумн по̄йкщан ла̄тыӈ ла̄выс."
1160,Тувыл «Лудорвай» музейт о̄выл щёс тав Крещение пе̄с йис нак ва̄рыс.
1161,Москва ӯсныл ёхталам этнограф-хум Сергей Глебушкин рущ ма̄хум са̄всыр маснутанэ урыл потыртас.
1162,"Удмуртия ма̄т рущит йис та̄гыл ман­хурип маснутыл о̄лсыт, о̄йка ты тэ̄лат ханищ­тасанэ, тувыл акв тамле супыт ю̄нтыс ос та̄наныл тот сус­сыл­тасанэ."
1163,«Лудорвай» сыстам ха̄ра ма̄т то̄ва мӯй ма̄хум щар о̄выл щёс Мельница ка̄саласыт.
1164,Тав 109 та̄л ювле хультум порат ӯнт­тувес.
1165,Йис та̄гыл тамле колытыт ма̄хум колас сакватасыт.
1166,"Ты карс кол акв палэ̄ товыл хольт па̄ртыл ва̄рим о̄лы, тувыл товланэ во̄т во̄тнэ порат рӯпитэ̄гыт."
1167,"Ань музейт рӯпитан хо̄тпат пӯмыщ ва̄рмаль щё̄питасыт, та̄н телекан лув ке̄ре̄гыт ос ня̄врамыт тув та̄лттэ̄гыт, тох Мель­ница мус та тотавет."
1168,Мо̄т мӯй ма̄хум мото­цик­лын та̄лым тув мус минэ̄гыт.
1169,Ты ялпыӈ хо̄талт ма̄хумн са̄в ма̄ныл ёхта­лам э̄ргын-йӣквнэ хо̄т­пат сака мӯстысыт.
1170,"Тот Удмуртия­ныл о̄лнэ «Бабушки из Бураново» ос «Родолад», саран ма̄хум о̄щнэ «Виль нинкэм» ос «Шай-май», ма̄ньщи ма̄хум «Лӯи сāм» ансамблит э̄ргысыт ман йӣквсыт."
1171,"Мария Корепанова, Ольга Ирисова, Валерия Вышнякова, Анастасия Вершинина ос Илья Бас­мат нё̄тнэ турсуил та̄нки ща̄нь ла̄тӈытыл э̄р­гыт э̄ргысыт."
1172,Тувыл Сверд­ловский областьныл ёхталам ма̄ньлат пыг Евгений Анямов ма̄ньщи ла̄тӈыл рэ̄п э̄ргыс.
1173,"Пуссын пӯмыщ ва̄р­малит о̄выл­тыт Югорск ӯсныл о̄лнэ нэ̄ Татьяна Рукова потыртас:
– Ам о̄лкемт са̄в ма̄т яласасум, са̄всыр музейт мӯйлысум ос «Лудорвай» музей ам сымумт яныг ща̄гт тотым хультыс."
1174,Ты ма̄ палытэ̄т сака нё̄тнэ̄г о̄лнэ̄тэ ос такем ёмас ма̄хум тыт о̄лэ̄гыт.
1175,"Та̄н музейт ва̄рум рӯпатаныл э̄лаль ном­тыӈыг тоты­яныл, тув ёхталам мӯй ма̄хум та̄нки пе̄с масну­таныл, коланыл ха̄снэ̄г пӯм­ща­лыяныл, кӯрт атыӈ тэ̄нут па̄йтэ̄гыт, удмурт­ский ща̄нька-ня̄нь ва̄ре̄­гыт!"
1176,"Пе̄с па̄вланылт сун­сыглахтым ё̄ме̄гум ос са̄в­сыр пормасыт сунсым, ань ва̄глум – тытты ма̄к о̄лупса!"
1177,"Ма̄навн пе̄с Мельница сака мӯстыс, тав нот арыгкем ӯнлы ос ань тыг мус рӯпиты!"
1178,Ты Мельница Чемкуюк ма̄нь па̄влыныл хуньт тыг тотвес.
1179,Финно-угор мирыт пе̄с о̄лупса­ныл иӈ са̄в нот вос ва̄вет.
1180,Тамара МЕРОВА
1181,Ха̄льӯст культура колт па̄выл ня̄врамыт ма̄гыс акв пӯмыщ тэ̄ла ва̄рыглавес.
1182,"Та̄н ётаныл «Березовский» нампа заказникыт рӯпитан инспектор-хо̄тпат хо̄нтхатыгласыт ос во̄руит, ма̄-витув ӯргалан урыл потыртасыт."
1183,Ма̄-вит ӯргалан колт рӯпитан кӯщай С.В. Венчиков тув о̄с ёхталас.
1184,"Тав ётэ инспекторыт о̄лсыт – А.В. Табун, С.Н. Сокол­ков, В.Г. Пигуль."
1185,Та̄н ӯргалан ма̄наныл Ха̄льӯс районт о̄лы ос акв тамле нам о̄ньщи.
1186,"Ня̄врамыт ты заказник урыл потыртаве̄сыт, ти­тыглаве̄сыт – манырсыр во̄руит, товлыӈӯит во̄рт о̄лэ̄гыт."
1187,"Тувыл та̄н ва̄ти тина-охсал суссылтаве̄сыт, тот во̄руит хурияныл, лё̄ӈханыл ка̄саласаныл ос турсуяныл хӯнтамла­саныл."
1188,"Тувыл ня̄врамыт ти­тыглахтасыт, ма̄-вит ӯргалан рӯпата ва̄рнэ ма̄гыс хо̄т ханищтахтуӈкв ро̄ви."
1189,"Ювле потыртаве̄сыт – та̄н пуссын ёмащакв вос ханищтахтэ̄гыт ос хунь яныгме̄гыт, ма̄-витув вос ӯргалыяныл."
1190,Марина Табун те̄тум потре ма̄ньщи ла̄тӈыл В.
1191,УЗЕЛЬ хансыстэ
1192,Во̄ртур э̄тпос юи-о̄выл хо̄таланэ̄т Ханты-Мансийск ӯст «То̄рум Маа» музейт рӯпитан ма̄хум ня̄врамыт во̄рыӈ ма̄т о̄луӈкве ханищтасаныл.
1193,"Ты тэ̄ланыл ма̄ньщи ла̄тӈыл намаясаныл – «Таксар махум», рущ щирыл «Крепкие люди»."
1194,Ма̄нь ма̄хум тув ка̄сыӈ туи во̄виньта̄лавет.
1195,"Школат ханищтахтын а̄гирищит-пыгрищит музей кант, во̄рыӈ ма̄т, ат хо̄тал ханищтахтасыт – во̄рн тотыглан хӯнтмил щё̄питасыт, а̄ращ па̄лт­сыт, парщин хасап ӯнтты­сыт, ӯйхул алыщ­лапыт ос са̄сныл а̄ны-са̄ныт ва̄р­сыт."
1196,"Музейт научный сотрудникыг рӯпитан хо̄нтаӈ ма̄ньщи хум Анатолий Брусницин ла̄выс:
– О̄выл хо̄тал ня̄вра­мытн музей урыл потыр­тасув, тыт о̄лнэ колыт, сӯмъяхыт, суныт, ха̄пыт ос мо̄т пормасыт та̄нанылн суссылтасув."
1197,"Тувыл рюк­зак-хӯрыг щё̄питасыт, маныр ёт виӈкве э̄ри, ос маныр во̄рт щар ат э̄р­мыглы."
1198,"Во̄рыӈ ма̄т хот ул вос тыпе̄гыт, лё̄ӈх хумус кинсуӈ­кве э̄ри, та маныр, ханищ­тасанув."
1199,"Та юи-пал хо̄талытт парщин хасап ӯнттысув, тувыл алыщлапыт ос са̄с­ныл а̄ныса̄ныт ма̄щтыр­ласув."
1200,Акв яныгнув а̄ны­са̄нув тӣвырт а̄ращ ва̄тат ща̄й па̄йтсув.
1201,"Хум китыгласлум, ань йис ня̄врамыт матыр ва̄руӈкве ха̄сэ̄гыт – ёр­гащлахтуӈкве манос хӯл алыщлаӈкве?"
1202,"Анатолий Николаевич ла̄выс:
– Ма̄н хунь та̄н яныта­ныл о̄лсув, ат китыглахта­сув, тыгле ман тувле ялэ̄гум."
1203,"Нас ла̄всасув, ам хӯл алыщлаӈкве минэ̄гум, няслуӈкве, манос лэ̄сыт уральтаӈкве."
1204,"Щё̄пита­пахтэ̄в, во̄рн та минэ̄в, ще̄ранка ос касай ёт выгув, а̄ращ па̄лтуӈкве ха̄ссув."
1205,"Ань ня̄врамыт щар нэ̄матыр ва̄руӈкве ат ха̄сэ̄гыт, нāй пе̄ламтаӈ­кве пилэ̄гыт."
1206,"Юн касай ос ще̄ранка ка̄тын виӈкве ат та̄рта­вет, ома-а̄тяныл пилэ̄гыт, ань ня̄врам ул вос пе̄лаве, ул вос котыр­тахты."
1207,"Ма̄нь­та̄гыл матыр вос ёргащ­лэ̄гыт, яктэ̄гыт, та̄­наныл юн ханищтаӈкве э̄ри, то̄нт пуссын ва̄ӈкве, ха̄суӈкве патэ̄гыт."
1208,"Хо̄тпа пе̄с йис наканэ, пе̄с ма̄хум мӯтраныл номуӈкве ат ке паты, со̄т ос щунь та̄л хультуӈкве ве̄рми."
1209,"Ты йист о̄лнэ мирувн ма̄нки пе̄с йис ва̄рмалянув, ща̄нь ла̄тӈув хот-ёрувлаӈкве щар ат ро̄ви."
1210,"Во̄ртур э̄тпос 9 хо̄талэ̄т сосса ма̄хум янытлан хо̄­тал о̄лыс, ты кастыл амки рӯтанум урыл потрум мины."
1211,"Ам омам рӯтанэ пуссын Ха̄льӯс район Пугоры, Тэ̄к па̄выл ос А̄с я̄ ва̄тат ма̄нь па̄вылквет о̄лсыт."
1212,"Ам ане̄квам ханты нэ Вар­вара Андреевна Отшамова, такви о̄парищ наме Новьюхова, Вущрён­гов-ёх па̄вылныл о̄лыс."
1213,Тэ̄н Филипп Иванович Отшамов о̄йкатэ ёт са̄в ня̄врам о̄щсы̄г.
1214,Пе̄с порат Отшамовыт са̄лы ӯрим Ямал ма̄т о̄л­сыт.
1215,"Хӯрум ягпыгыт та̄­ланыл хунь ёхтысыт, нэ̄т кин­сым Ямал ма̄ янытыл яла­саӈ­кве патсыт."
1216,Ос акв порат та̄н А̄с я̄ ва̄тат ӯн­лын па̄­вылквен нэ̄ кин­сым ёхтысыт.
1217,То̄нт Филипп Отшамов ма̄ньлат а̄ги Варвара та ка̄саластэ ос нэ̄г тотыстэ.
1218,Ане̄квам сака ка̄ркам ос мӯтраӈ хо̄тпаг о̄лыс.
1219,Ю̄нсхатуӈкве сака ха̄сыс.
1220,"Ань ма̄н ще̄мьявт а̄гит ма̄ньта̄гыл а̄канит, тучаӈ­ыт, ю̄нтуп тӯщтын утыт ю̄нтуӈкве ханищтавет."
1221,Ма̄н ще̄мьявт нэ̄т ханты супыт ос мо̄т маснутыт ю̄нтуӈкве пуссын ха̄сэ̄­г­ыт.
1222,"Тамле маснутыл туи лё̄мвуин ат пуравет, тэ̄лы ащирман ат тэ̄вет."
1223,"Ам пе̄с рӯт ма̄хманум пуссын са̄лы ӯрсыт, во̄­раясыт, хӯл алыщласыт ос мис-лув о̄щсыт."
1224,Ма̄н о̄с ма̄ньта̄гыл хорамыт ю̄нтуӈкве ханищтавесӯв.
1225,"Хорамыт хумус на­мая­ве̄сыт, та урыл потыр­тавесӯв, акв хорам «А̄й вухсар куш олан» намаим о̄лы, мо̄таныт «мисы кут ими ханша», «сорт пеӈк», «караӈ ух пушах ханша» нам о̄ньще̄гыт."
1226,"Щар ма̄нь хорамыт супын хунь ю̄нтаве, то̄нт нэ̄ хо̄тпат ла̄ве̄гыт, тыи А̄с я̄ по̄хат са̄в ма̄нь тӯрыт, ма̄нь я̄т овтэ̄гыт."
1227,"Анна Петровна Тарасова (Шульгина), тав а̄гитэ Наталья Яковлевна Шульгина, Анастасия Яковлевна Отшамова (Редчикова), Нина Филипповна Малюгина (Отшамова), Людмила Степановна Отшамова, Валентина Филиповна Савельева (Отшамова), Надежда Алексеевна Гулиева (Отшамова) – тыи пуссын ам ляпа рӯтанум, та̄н пуссын ма̄щтыр хо̄тпат."
1228,"Рӯтанум халт пе̄с йис ва̄рмалит, мо̄йтыт, пе̄с потрыт ва̄нэ хо̄тпат о̄с о̄лэ̄гыт."
1229,Влада Алек­сандровна Захарьянц ос Варвара Александровна Табун нарсьюхыл са̄ӈ­квылта̄ӈкве ёмащакв ха̄сэ̄г.
1230,"«Нюплум мольщаӈ», «Тэк Ар», «Ма Ас нэ», «Петущ» ос Отшамовыт о̄лупсаныл урыл э̄ргыт 1960 та̄лт  Нина Филиппо­вна Малюгина э̄ргысанэ."
1231,Тав э̄рганэ грампласти­кан то̄нт ёл-хасве̄сыт.
1232,Тав э̄рганэ ты мус са̄всыр ялпыӈ хо̄талт Тэ̄к па̄вылт ос Ха̄льӯст хӯнтлуӈкве ро̄ви.
1233,"Ма̄н са̄в пе̄с хурит о̄ньще̄в, тот ляпа рӯтанум «Ӯй йикве̄гыт», мо̄т хурит Ӯринэ̄ква хо̄тал янытлэ̄г­ыт, хӯрмит хурит пил ва̄­тэ̄­гыт манос пум ва̄ре̄гыт."
1234,Ма̄н пе̄с йис ва̄рмаля­нув янытлыянув ос э̄лаль тотыянув.
1235,"Отшамовыт ще̄мья э̄рганыл, пе̄с потраныл ат ёрувлыянув."
1236,"Ханты маснутаныл, пор­ма­саныл ӯргалым о̄ньщи­янӯв."
1237,Ха̄льӯс район культура кол рӯпитан нэ̄ Марина Табун ке̄тум потре ма̄ньщи ла̄тӈыл Людмила ТЕТКИНА хансыстэ
1238,"«Таксар махум» тэ̄ла оигпам э̄лы-па̄лт ам ня̄вра­мыт ёт потрамасум, китыгласанум, музейт та̄нанылн мӯстыс?"
1239,Ань э̄лаль потраныл ловиньтэ̄н.
1240,"Артём Алексеенко, 11 та̄л :
– Ма̄н тыт сака ве̄щ­кат, сымыӈ хо̄тпатн ха­нищ­тавесӯв, са̄сныл а̄ны­са̄н ос сыре-сыр алыщ­лапыт ва̄рсув."
1241,Ня̄в­ра­мыт ёт татем юрщ­ха­тасум.
1242,"Саша Яр, 10 та̄л :
– «Таксар махум» тэ̄ла а̄нумн сака мӯстыс."
1243,"Во̄рт хумус о̄луӈкве э̄ри, пус­сын потыртаве­сӯв."
1244,Ты­хо̄тал са̄сныл мащ­тыр­лā­сӯв.
1245,"Вова Ковыч, 14 та̄л :
– «Торум Маа» музейт сака ёмас, тыт сымыӈ хо̄т­пат рӯпитэ̄гыт."
1246,Мо̄тыт та̄л тыг о̄с ёхтэ̄гум.
1247,"Сосса мир о̄вылтыт са̄в потыр хӯнтамласум, ма̄хум ху­мус о̄лсыт, хумус во̄­ра­я­сыт, хӯл алыщласыт."
1248,"Лёша Орлов, 7 та̄л ):
– Ам Ханты-Мансийск ӯсныл о̄лэ̄гум."
1249,Музейт сака пӯмыщ.
1250,"Ам ань ва̄г­лум, хумус а̄ращ па̄лтуӈ­кве э̄ри."
1251,"Ма̄н тыт ка̄сыӈ хо̄тал кассув, ёнгасасув."
1252,"Подружки Варя Соломенникова,11 та̄л , Маргарита Харисламова, 10 та̄л:
– Са̄сныл насати а̄ны­са̄н ва̄руӈкве ро̄ви, тувыл тот ща̄й па̄йтуӈкве."
1253,"Анатолий Николаевичин са̄в тэ̄лан ханищтавесӯв, алыщла­пыт хумус ва̄руӈкве, ха­сап нэ̄гуӈкве."
1254,Тыт о̄луӈ­кве сака ёмас.
1255,Музейт рӯпитам хо̄т­пагн А.
1256,Брусницинын ос Е.
1257,Тасьманован пӯма­щипа лāтыӈ лāвев.
1258,"Я̄тил ня̄врамаквет пустāгыл вос о̄лэ̄гыт, ёмащакв вос ханищтахтэ̄гыт!"
1259,Мо̄лал Уральский Федеральный округ кӯщай хум Владимир Якушев ма̄н ма̄вн ёхталас.
1260,"Югра ма̄т маныр рӯпата ва̄раве ос манырсыр ва̄рмалит тыт о̄лэ̄гыт, тав во̄ртур э̄тпос онтоловит хо̄талэ̄т ля̄ххал тотнэ колт ты урыл потыртас."
1261,"Кӯщай ла̄вме щирыл, ань округ мирколт рӯпи­тан хо̄тпат Россия ма̄т о̄лнэ мо̄т регионыт ёт ва̄т нупыл нёлолов акван-нё̄тхатнэ соглашение-нэ̄пакыт хассыт."
1262,"Тот мирн нё̄тнэ, о̄лнэ-хӯлнэ накыт, ӯйхул янмалтан пе̄рмат, кол ӯнттын ос мо̄т са̄всыр тэ̄лат урыл хансым о̄лы:
– Югра ма̄ Россия ма̄гыс са̄в олн сэ̄лы."
1263,"Тыт ма̄-во̄й, газ ос мо̄т ма̄ щунит ма̄ныл но̄х-вивет."
1264,"Ты хо­сыт нусагнув о̄лнэ ӯсыт, па̄влыт ма̄гыс са̄в нё̄тмил ва̄ри."
1265,"Ос ма̄навн номуӈкве э̄ри, округт са̄в мир о̄лы."
1266,"Та̄н ма̄гсыланыл о̄лнэ колыт, лё̄ӈхыт, пӯльницат, школат, ма̄нь ня̄врам колыт ӯнттын ма̄гыс о̄с олн та̄стуӈкве э̄ри."
1267,Ка̄сыӈ мир такви о̄лупсатэ э̄лаль акваг ёмасыг ва̄ритэ.
1268,"Ма̄хум о̄лупсаныл ёма­сыг вос о̄лыс, ань Югра ма̄т рӯпитан хо̄тпат мо̄т регионыт ёт акван-нё̄т­хатнэ са̄в э̄рнэ нэ̄пакыт хассыт."
1269,Ты хосыт пуӈк тотнэ хо̄тпат аквъёт са̄в­сыр та̄рвит ва̄рмаляныл мӯсхалыг щё̄питыяныл.
1270,"Та̄н халанылт акваг хӯл­тыглахтэ̄гыт, ты тэ̄ла щи­рыл рӯпитаӈкве кӯпнит."
1271,"О̄лнэ кол ат то̄вылхаты
Владимир Якушев потре щи­рыл, Россият мир ма̄гыс щар яныг та̄р­вит – ты о̄лнэ колыт ат то̄вылха­тэ̄гыт."
1272,"Мо̄лал Россия президент феде­ра­льный сапра̄нин тамле ла̄тыӈ ке̄тыс:
«Ань Россия ма̄т иӈ яныгса̄т хус миллион квадратный метра кол ӯнттуӈкве э̄ри."
1273,2024 та̄л мус ты квадратный метра колыт пуссын а̄стлаӈкве э̄ре̄гыт».
1274,"Ос кол ӯнттын ма̄ мус о̄влэ̄т вит то̄тнэ ке̄ртурыт ва̄руӈкве, на̄й постын ке̄ртаныт хартуӈкве ос ёмас лё̄ӈхыт пинуӈкве э̄ри."
1275,Тувыл ма̄хум тотыг­лан ма̄гыс автобус тув вос яласы.
1276,То̄нт ущ ӯнт­тын са̄внакпа колыт ма̄­хумн ёмщакв ёвтуӈкве патавет тах.
1277,"Та̄рвит ва̄рмалит ма̄гыс олн та̄стувес
Россия ма̄ янытыл ЖКХт о̄с са̄в та̄рвит ва̄р­маль о̄лы."
1278,"Лю̄ль матарыт акван-атнэ (очистные соору­жения) утыт ос пе̄сыг е̄мтсыт, та̄наныл пуссын мӯсхал щирыл ва̄рнэ ма̄гыс о̄с са̄в олн холтуӈкве э̄ри."
1279,"– Югра ма̄т ЖКХ ва̄р­малит ёмасыг о̄ньщавет кос, ос то̄ва ва̄рмальт иӈ мӯсхалыг щё̄питаӈкве э̄ре̄гыт."
1280,То̄ванакт ма̄хум коланылн ке̄ртур хосыт па̄ӈкыӈ вит ови.
1281,Тыт о̄лнэ мир ты витыл тэ̄нут па̄йтэ̄гыт ос щай ае̄гыт.
1282,Ты ва̄рмалит ёмщакв ва̄рнэ ма̄гыс олн та̄стым о̄лы.
1283,Ань ЖКХ фонд хосыт а̄рнта щирыл олн виӈкве ро̄ви.
1284,Ты олныт э̄рнэ ва̄рмалит хот-щё̄питан ма̄гыс мивет.
1285,Тувыл Россиявт «Фонд наци­о­на­льного благо­состо­яния» о̄лы.
1286,Тот олныт со̄пасыг матыр ма̄к э̄рнэ тэ̄лат ма̄гыс о̄ньщавет.
1287,Ань та олнытыл яныг­са̄т атпан млрд.
1288,"солко̄ви ЖКХ, кол унттын ос мо̄т ва̄рмалит мӯсхалыг ва̄рнэ ма̄гыс та̄стуве̄сыт."
1289,"Мо̄лтынув округ мирколт рӯпитан кӯщаит тувыл олн винэ ма̄гыс заявле­ние-нэ̄пак хассыт, ань олныт ӯре̄гыт."
1290,Тувыл олн ка̄сыӈ регион виӈкве ве̄рми.
1291,Ётыл ла̄щал-ла̄щал ювле ойтхатуӈкве ро̄ви.
1292,"Сосса ма̄хум са̄вме̄гыт
Тувыл кӯщай хум сосса ма̄хум урыл потыр­тас."
1293,Ань округувт сосса мирн са̄в нё̄тмил ва̄раве.
1294,"Хантыт ос ма̄ньщит ща̄нь ла̄тӈаныл, о̄лнэ-хӯлнэ наканыл, йис о̄лупсаныл э̄лаль тотнэ ма̄гыс субси­дия-олныл май­лавет."
1295,Ты хосыт ка̄сыӈ та̄лныл Югра ма̄т сосса мир сāвмуӈ­кве патыс.
1296,Николай МЕРОВ
1297,"Сӯкыр э̄тпос ты ляпами, ня̄врамыт ханищтахтын пораныл ёхты."
1298,Ты кастыл Россия президентув В.В. Путин указ нэ̄пак хансыс.
1299,Ань ханищтахтын а̄гит-пыгыт лов со̄тыра са̄вит солко̄вил ойтавет.
1300,Ты урыл округ пенсионный фонд кӯщай ва̄ӈын нэ̄ Ольга Турнаева ля̄ххал тотнэ хо̄тпатн потыртас.
1301,"Кӯщай нэ̄ ла̄вме щирыл, Югра ма̄т пенсионный фондыт рӯпитан хо̄тпат ты олныт о̄йттур э̄тпос атхуйпловит хо̄талныл ойтуӈкве о̄вылтахтасыт."
1302,"Тав тох ла̄выс:
– Ма̄н та оматн-а̄тятн олн мыгув, хотьютыт ня̄врамыт та̄нки палта­ныл янмалтаӈкве по̄хыл висаныл манос савала­пыг хультум ня̄врамыт о̄ньщуӈкве висаныл."
1303,"Ты а̄гит-пыгыт 6-18 та̄л яны­тыг о̄лэ̄гыт ке, та̄н пуссын лов со̄тыра солко̄вил ойтавет тах."
1304,"Ма̄нь ня̄врам сӯкыр э̄тпос мус хо̄т та̄лэ то̄влыс ке, тав ты олныл ойтаве."
1305,Тувыл Президентув указ-нэ̄пак о̄йттур э̄тпост китыт хо̄талэ̄т хансыстэ.
1306,"Ты хо̄тал мус ня̄врам нёлоловхуйплов та̄лэ иӈ ат то̄влыс ке, тав о̄с ол­ныл ойтаве тах."
1307,Заявление-нэ̄пак о̄лнэ ма̄нынт пенсионный фондын хансуӈкве ве̄р­мегы̄н.
1308,Тувыл «Гос­услуга» нампа интернет ло̄пс хо­сыт ос ро̄ви.
1309,Ты завлениян ат хо̄тал уральтаве.
1310,"Та юи-па̄лт тот рӯпитан хо̄тпат на̄н палтын ла̄тыӈ ке̄тэ̄­гыт, ты заявлениян вуй­вес манос а̄ти."
1311,"Нэ̄паканын э̄рнэ щирыл щё̄питым о̄лэ̄гыт ке, хӯрум хо̄тал сыс олнанын на̄н палтын тах ёхтэ̄гыт."
1312,Ты олныт туп Банк хосыт ке̄тавет.
1313,Почта щирыл ойтнэ ва̄рмаль а̄тим.
1314,Заявление-нэ̄пак яныг таквс э̄тпос о̄выл хо̄талэ мус на̄нки ляпант о̄лнэ пенсионный фонд­ыт хансуӈкве ве̄рмегы̄н.
1315,"Ос ты тэ̄лан сака хосан ул хультуптэ̄лы̄н, нэ̄пак ань хансэ̄н."
1316,Олн ойтнэ ва̄рмаль ма̄гыс акв заявление-нэ̄пак хансуӈкве э̄ри.
1317,"Манах ня̄врам о̄ньще̄гын, та̄н та̄ланыл, пуссын тув хан­сэ̄н."
1318,"Тувыл школат иӈ ха­нищтахтын 18-23 та̄л яныт а̄гмыӈ-мосыӈ ня̄в­рам о̄ньщегы̄н ке, тав ма̄гсылэ заявление-нэ̄­пак о̄с хансэ̄н, лов со̄тыра солко̄вил тан о̄с ойтавет."
1319,Кӯщай нэ̄ ос акв ва̄р­маль урыл потыртас.
1320,"Ня̄врамын хоты щислат самын патыс манос о̄па­рищ наме заявление-нэ̄­пакынт тэ̄лумтылын ке, уральтан порат та̄н ат пирмайтавет."
1321,"Тот о̄влэ̄т на̄н Россия гражданст­ван, «Загс» нампа нэ̄т-ху­мыт акван-хасхатнэ колт намын уральтаве, тувыл рӯтыг о̄лнэ ва̄рмаль ём­щакв сунсаве."
1322,"Тыима̄гыс матыр эрнэ щирыл ат ке хансэгы̄н, э̄рнэ нэ̄пакан­ын ат пирмайтавет тах."
1323,"Ос самын патум нэ̄па­к­ынт матыр щисла тэ̄лум­тан порат, пенси­онный фондыт рӯпитан хо̄тпа на̄н палтын свонитэ̄гыт тах."
1324,"То̄нт ёмщакв щислат ла̄ве̄н, тав э̄рнэ щирыл хансытэ."
1325,"Олн ке̄тнэ нэ̄па­кынт о̄с аквтох, хотты щисла лю̄льсаӈ хансылын ке, пенсион­ный фондын йильпи нэ̄­пак ке̄тэ̄н."
1326,"Хотьют «Госуслуги» интернет ло̄пс хосыт завяление-нэ̄пак хансыс, олныл ке̄тыматэ порат, таве̄н ла̄тыӈ ёхты."
1327,"Олна­нын ат ке ёхтысыт, на̄н Банк та̄ра олн ке̄тнэ йильпи нэ̄пак вуе̄н ос ки­тынтыг тув ке̄тэ̄н."
1328,"Ольга Турнаева ла̄вме щирыл, округ пен­сион­ный фонд ты олныт 2021 та̄л во̄ртур э̄тпос китыт хо̄талэ̄ныл ойтуӈкве о̄вытаве̄сыт."
1329,Ань ты хо̄тал мус китса̄т атпан арыгтем со̄тыра āгирищит-пыгрищит ты олнытыл ойтве̄сыт.
1330,Ты нё̄тмил Россия Прези­дент В.В. Путин школат ханищтахтын ня̄врамыт ма̄гыс ва̄рыс.
1331,Сакати ты хосыт ща̄нит-а̄щит сӯ­кыр э̄тпос о̄выл хо̄талэ мус та̄нки ня̄враманыл ха­нищтахтын ма̄н мусхал щирыл щё̄питыяныл.
1332,Николай МЕРОВ
1333,Во̄ртур э̄тпос 16-27 хо̄таланэ̄т Ханты-Мансийск ӯст «Лылыӈ со̄юм» ня̄врам ханищтан колт «Я и окружающий мир» хо̄нтхатыглап ва̄­рыглавес.
1334,Ханищтан нэ̄ Раиса Гаврильчик ты урыл мощ потыртас.
1335,"– Ты кит са̄т сыс а̄ги­рищит-пыгрищит ма̄гыс ма̄н са̄в э̄рнэ тэ̄лат ва̄рсӯв – сосса мирыт урыл потыртасув, ка̄тыл сыре-сыр пормасыт ма̄щтырласӯв."
1336,"Ка̄сыӈ тэ̄лав акваг ёнгасым суссылтаслӯв, ня̄врамытн пӯмыщ вос о̄лы."
1337,"Акв хо̄тал та̄нанылн Россия флаг урыл потыртасӯв, флагув суссылтаслув, та по̄хат по̄слахтасӯв."
1338,"Ты ёмас хо̄тал кастыл ня̄врамыт стихыт ханищ­тасыт, ма̄ньщи ос ханты супыл мастысанӯв."
1339,Флаг урыл потрыт хӯнтлуӈкве та̄нанылн сака пӯмыщ о̄лыс.
1340,"Ома-а̄тяныл о̄с ща̄гтым суссыт, ётыл ма̄навн сымыӈ ла̄тыӈ ла̄всыт."
1341,"Та юи-пал хо̄тал ща̄рщ урыл потыртасӯв, «Пиратская вечеринка» тэ̄ла щё̄пита̄лсӯв."
1342,"Ня̄вра­мыт тельняшкал ха̄й­тыг­тасыт, со̄рни то̄тап кис­сыт, викторина ва̄рыгласув."
1343,"Мо­ще̄ртн школан минэ̄­гыт, ты пӯмыщ пораныл номтыт хосан хульты тах."
1344,Светлана РОМБАНДЕЕВА
1345,"Паща о̄лэ̄н, я̄тил ня̄врамыт ос ща̄нь-а̄щанын!"
1346,Ам Ханты-Мансийск ӯст нэ̄пак ловиньтан №6 колт рӯпитэ̄гум.
1347,"2020 та̄лт «Таёжные сказки» нампа проект щё̄пита̄лсум, Ханты-Мансийский автономный округув 90 та̄лэ то̄влум кастыл ва̄рыслум."
1348,Тамле проектын ма̄н Юграт ос Ямалт о̄лнэ сосса хо̄тпатн та̄нки ща̄нь ла̄тӈыл мо̄йт мо̄йтым ма̄нь кинан по̄слуӈкве ла̄выгласанӯв.
1349,"Та щирыл ща̄нь ла̄тӈаныл ат ёрув­лаве, пе̄с йис наканыл ма̄ньлат хо̄тпатн э̄лаль номим о̄нь­щавет, са̄внув сосса э̄лум­хо̄лас та̄нки ном­сахтым потрыт, мо̄йтыт нэ̄пакн хансэ̄гыт, Юграт о̄луп­саныл урыл хурит по̄слэ̄гыт."
1350,Ань Юграт ос Ямалт о̄лнэ ма̄хумн ма̄н ётув «Таёжные сказки» проек­тыт рӯпитанэ̄ныл ма̄гыс яныг пӯмащипа ла̄тыӈ ла̄ве̄в.
1351,"Та̄н округув нам хо̄талэ кастыл ёмас мӯйлупса ва̄рсыт - 90 мо̄йтыт ханты, ма̄ньщи ос рущ ла̄тӈыл мо̄йтсыт."
1352,"Тувыл ты проектув «Россия: этнический комфорт» нампа россий­ский касылыт но̄х-патыс, тав 2 степени янытлан нэ̄пакыл мӯйлуптавес."
1353,Ма̄н ань ты та̄л сӯкыр э̄тпосныл «Таёжные сказки» китыт щёс на̄нан мо̄йтыт мо̄йтуӈкве во̄виянӯв.
1354,"На̄нан мо̄йт ма̄нь кинан по̄слуӈкве э̄ри, тувыл «Таёжные сказки» ла̄тыӈ хансым ман пал­тув тамле почта щирыл
rgnugra@mail.ru
ке̄тэ̄н тах."
1355,"Ты коныпал ты телефон хосыт
+79527210554
свонитэ̄н ос ма̄н ётув потраме̄н."
1356,"Пуссын ке̄тум рӯпа­танын ётыл тах ма̄н нэ̄­пак ловиньтан ищхӣпыӈ ло̄псувт ка̄салаӈкве ве̄рмегы̄н
libhm.ru
."
1357,Тувыл ма̄н та̄наныл YouTube суснэ каналын ва̄риянӯв.
1358,"Ань о̄выл рӯпатат тот хо̄нтэ̄н тах:
https://youtu.be/gkrqKulDPJY
Сосса ма̄хум мо̄йтыт ще̄мьяӈ та̄гыл ма̄н ётув ловиньтэ̄н!"
1359,Алла Иштимирова-Посохова потре мāньщи лāтӈыл Тамара МЕРОВА хансыстэ
1360,"Кышик па̄выл Ханты-Мансийск ӯс ляпат ӯнлы, тот са̄выӈпа̄лэ ханты ма̄хум о̄лэ̄гыт."
1361,"Тӯяг тув ялмум порат Вера Лозямова ёт ва̄йхатасум, тав тот мӯйлын ма̄хум ма̄гыс ё̄рнколт тэ̄нут па̄йтыс."
1362,Рӯпитанэ̄тэ халт ме̄н тав ётэ мощ потыртас­ме̄н.
1363,"Тав такви о̄лупсатэ урыл тох потыртас:
– Ам хӯрум ня̄врам о̄ньще̄гум – яныг а̄гим Валентина, котиль а̄гим – Ирина, пити патта пыгум Алеша, тав хӯрум та̄лэ то̄влыс."
1364,"О̄йкам наме Максим Лозямов, тав ханты яныг колта̄глыт яныгмас."
1365,"Ме̄н сас кос хантыиг ос халме̄нт рущ ла̄тӈыл потыртыме̄н, ня̄вра­ман­ме̄н ёт туп ам ща̄нь ла̄тӈ­ыл то̄ва порат потыр­тэ̄гум."
1366,"Омам наме Татьяна Ивановна, а̄тям Владимир."
1367,"А̄тяв хосат а̄тим, омав ань ты хо̄тал мус во̄рт о̄лы, са̄лыянэ ӯри, хӯл пуви, такви во̄раи."
1368,Такте̄т тот о̄лы.
1369,"Тав ляпатэ̄т рӯтанув о̄лэ̄гыт, халанылт нё̄т­хатэ̄гыт."
1370,Ма̄н ще̄мьявт сāв ня̄врам яныгмасӯв .
1371,Омав о̄лнэ ма̄тэ Кышик па̄вылныл титса̄т ве̄рыс­тат о̄лы.
1372,"Тув мус ха̄пыл минэ̄в, тэ̄лы ос бураныл."
1373,Ос ха̄пыл па̄влувныл тув минуӈкв ат ве̄рме̄в.
1374,"Ма̄н Сургут ӯс мус ма̄шинал минэ̄в, тот ха̄пын та̄лэ̄в, ос ха̄пыл Ляма я̄ хосыт хо̄тал палыт минэ̄в."
1375,Тамле та̄рвитыӈ лё̄ӈхыл тув та яласэ̄в.
1376,Ма̄ниг о̄лмув порат омав ма̄нав са̄лыӈ суныл Кышикныл тув тотыгласанэ.
1377,Ань тав па̄влувн туп тэ̄лы порат ёхтаӈкв ве̄рми.
1378,"Тэ̄нут тэ̄лы порат тув тотэ̄в, воссыг нэ̄мхотмус."
1379,"Ам школа Кышик па̄вылт а̄стласлум, тувыл Ханты-Мансийск ӯсн технолого-педагогичес­кий колледжин ханищ­тахтуӈкв минасум, ня̄вра­мыт ханищтан нэ̄г е̄мт­сум."
1380,А̄стламум юи-па̄лт ювле па̄вылн ёхтысум.
1381,"Культура колт мощ рӯ­питасум, тув ёхталан ня̄врамыт ма̄щтырлаӈкв ханищтасанум – та̄н сакныл хорамыт хартсыт, ю̄нсхатасыт."
1382,"Ань юи-о̄выл та̄лытт ла̄пкат тэ̄нут тыналэ̄гум, воссыг хоталь ва̄рхатэ̄гум, тыт сака рӯпата а̄тим."
1383,"Ня̄врама­нум яныгме̄гыт, та̄наныл тыттуӈкв э̄ри."
1384,Вера ханты э̄ргыт э̄ргуӈкв сака ха̄сы.
1385,"Такви маснут ю̄нты – супыт, сахи ос ва̄ит ю̄нтуӈкв о̄с ве̄рми."
1386,Сака ма̄щтырыӈ нэ̄.
1387,"Са̄лыӈколт яныгмаме ма̄гыс, такви са̄лы те̄руӈкв ве̄рми, са̄лыӈ суныл яласы."
1388,"А̄с ма̄хум пе̄с о̄лупса сака ёмащакв ва̄гтэ, тав щар ма̄к ханты хо̄тпа."
1389,Ань ты йист ма̄н халувт тамле хо̄тпа мощща.
1390,Па̄вланылт ялпыӈ хо̄талыт о̄лнэ̄ныл порат мир э̄лы-па̄лт Вера ханты э̄ргыт э̄рги.
1391,"Тӯяг ос матрыг ат э̄ргыс, ул ё̄рнколт тэ̄нут па̄йтме ма̄гыс ат а̄лымас."
1392,"Тамле ты ка̄ркам, сэ̄ръёр ос ёмас сымыӈ ханты нэ̄кве ёт ты ва̄йхатасум."
1393,"Ань ты колта̄гылн са̄в ёмас ла̄тыӈ ла̄ве̄гум – э̄лаль аквтох юртыӈыщ вос о̄лэ̄гыт, ня̄враманыл ханты ла̄тӈын вос ханищ­тыяныл ос та̄нти мира­ныл пе̄с о̄лупса э̄лаль вос тотыяныл."
1394,Валентина УЗЕЛЬ
1395,Саран нэ̄ Антонина Егоровна Хозяинова Ха̄льӯс район Саранпа̄вылт о̄лы.
1396,"Ня̄врамыт ханищтым 14 та̄л школат рӯпитас, декоративно-прикладной искусство мастерыг о̄лыс."
1397,"Совныл, нуйныл ос сакныл сыре-сыр пормасыт щаквщисыт."
1398,"Нэ̄ рӯпататэ̄т янытлавес,  са̄в грамотат о̄ньщи."
1399,Мо̄лты порат Антонина Егоровна 60 та̄лэ то̄влыс.
1400,"Китыглахтасум, хо̄ты ма̄ныл о̄лы, хо̄т яныгмас."
1401,На̄н ань э̄лаль тав потре ловиньтэлы̄н.
1402,– Омагум-а̄тягум нё̄рт са̄в та̄л са̄лы ӯрим яласасыг.
1403,Ам 1960 та̄лт ё̄рнколт самын патсум.
1404,"А̄тям Егор Афанасьевич, омам Елена Семёновна, тав о̄лме̄т акваг ла̄всас: «А̄гикве, наӈ на̄ӈк йӣв по̄хат самын патсын»."
1405,Колта̄глув яныг – ма̄н хо̄т яга̄ги ос кит ягпыг самын патсув.
1406,"Омав Инта ма̄ныл о̄лыс, яга̄гит о̄ньщи."
1407,"А̄тяв тыт яныгмас, акв а̄пщи туп о̄ньщас."
1408,"Ма̄н ма̄нь та̄гыл акваг ё̄рнколт о̄лсув, тот яныг­масув."
1409,"Хунь щар ма̄нь йӣгрщув Галяв самын патыс, омагув-а̄тягув на̄лув ва̄глысыг, рӯпитан ма̄ныл та по̄йтсыг."
1410,"Са̄в хурит о̄ньще̄в – са̄лыя­нув ёт по̄слыглавесув, ё̄рнколанув, нё̄рыӈ ма̄т, хо̄т яласасув, хумус о̄лсув, пуссын хурин по̄слыглавесув."
1411,"Ка̄тыл ю̄нтым маснутыл о̄лсув, тох та яныгмасув, ань та хуриянув сунсуӈкве сака пӯмыщ."
1412,"Ма̄нь порат Сӯкыръя па̄вылн акваг тотыглаве­сув, тот ёнгасым ха̄йтыг­тасув."
1413,Ма̄ньщи о̄йка Григорий Николаевич Сайнахов колн яланта­сув.
1414,"Сака ёмас э̄лумхо̄лас о̄лыс, ма̄ньщи та̄ныт са̄ӈквылтас, ма̄н та хӯнт­лэ̄в."
1415,"Ам о̄йкам саран хум, Василий Николаевич Хозяинов."
1416,Хӯрум ня̄врам янмалтасме̄н – кит пыг ос а̄ги.
1417,"Пыгагме̄н ще̄мьяӈыг е̄мтсыг, сас тыт о̄лэ̄г."
1418,"А̄гиме̄н Ханты-Мансийск ӯсн о̄лмыгтас, о̄йкатэ̄н­тыл а̄ги янмалтэ̄г, таквсы хӯрум та̄лэ то̄влы."
1419,Ме̄н о̄йкаме̄нтыл нё̄рт са̄лы ӯрим о̄с яласас­ме̄н.
1420,"Тувыл хунь Паша яныг пыгме̄н школан миннэ поратэ ёхтыс, рӯ­питаӈкве та по̄йт­суме̄н."
1421,"Ня̄враматеме̄н интер­натын хумус мыг­луме̄н, ме̄н ётуме̄н юн вос о̄лы."
1422,"Нё̄рт яласаӈкве ёмас кос, сыстам ма̄кве, ёмас тэ̄нутыл о̄лсув."
1423,"Ма̄н, нэ̄ хо̄тпат, маснут ос сыре-сыр э̄рнэ пормасыт, ла̄гыл маснут ка̄тыл акваг ю̄нтсув."
1424,"Саранпа̄вылт ам школан патхатасум, ня̄в­рамыт ханищтым са̄в та̄л рӯпитасум."
1425,"А̄гирищит ёт ма̄н са̄в пормас ма̄щтырласув - ма̄гылн тагатан хорамыт, са̄всыр а̄канит ос мо̄т о̄щнут ва̄рсув."
1426,"– Антонина Егоровна, наӈ татем нё̄тнэ саран супыл о̄лэ̄гын, наӈти ю̄нтсын?"
1427,"– Амти ю̄нтсум, ма̄н э̄л­наӈ щаквщуӈкве пуссын ха̄ссув, нё̄рт яласамув порат ма̄нти маснутыл о̄лсув."
1428,Ань мо̄рсыӈ хо̄тпа саран супыл ка̄сала̄лэ̄в.
1429,"Паша пыгум ам нуплум ла̄ви: «Ома, наӈ пуӈкын пиннэ «бабаюр» то̄рыл ка̄сыӈ хо̄тал ё̄мыгтэн»."
1430,"Ам ювле ла̄ве̄гум: «Пыгкве, ам атхунь пуӈкын пин­нувлум, ос таве но̄х-ва̄руӈкве сака рӯпатаӈ, щё̄с аргтем акван-атуӈ­кве, щё̄питаӈкве э̄ри»."
1431,"Ма̄н ань йис нэ̄т нас о̄луӈкве ханьщувласув, пуӈканув ловумтыянув, э̄л-ха̄йтэ̄в."
1432,"Тувыл ла̄ве̄в, та̄рвитыӈ манос рӯпатаӈ маснутанув но̄х-масуӈ­кве."
1433,"Пе̄с о̄лупсав, йис тэ̄ланув ос ма̄нти масну­танув тох ла̄щал-ла̄щал хотталь та со̄йме̄гыт."
1434,"Пыгум а̄гитэ Катя ам нуплум ла̄ви: «Щаще̄ква, наӈ хунь саран супыл о̄лэ̄гын, хурин татем нё̄тнэ."
1435,"Рущ ане̄квам тай тамле суп ат о̄ньщи, тав щар нё̄тта̄л нэ̄."
1436,"Наӈ саран мирныл о̄лнэн, тамле маснут о̄щнэ̄н ма̄гыс ам номтум сака ёмас»."
1437,"Ам таве̄н ла̄ве̄гум: «Наӈ ане̄кван тох ул ла̄вен, э̄ква хот-кантмаяве."
1438,"Наӈн тамле маснут э̄ри те, ам ю̄нтылум, ман хоса»."
1439,"Апыг­рищум хот-ща̄гтыс, ме̄н ань са̄в тэ̄ла о̄ньщиме̄н."
1440,Ань потруме̄н та оиг­пас.
1441,"Антонина Егоровна сымыӈ э̄лумхо̄лас, пот­рыӈ, ка̄ркам нэ̄."
1442,"Таве̄н ам са̄в ёмас ла̄тыӈ ла̄ве̄гум, колта̄гыл ма̄хманэ ёт пуста̄гыл вос о̄лы, То̄рум ёт, О̄тыр ёт вос о̄лы!"
1443,Светлана РОМБАНДЕЕВА
1444,Мо̄лал Сургутский район Лянтор ӯст ня̄врам ӯрнэ «Город детства» намаим колт сосса ма̄хум стойбищанылт рӯпитан коланыл урыл потыртасыт.
1445,Та̄н ищхӣпыӈ ут хосыт Уральский федеральный округ кӯщай хумн Владимир Якушевын ос округ кӯщай нэ̄н Наталья Комарован уральтаве̄сыт.
1446,"Ты ва̄рмаль во̄ртур э̄т­пос онтолов хо̄талт о̄лыс, та хо̄тал ма̄ янытыл мощ­щаг хультум мирыт яныт­лавет."
1447,"То̄нт акван-ат­ха­тыглам хо̄тпат стойбищат сосса ня̄врамыт ханищ­тан урыл потыртасыт ос хумус та̄н рӯпитэ̄гыт, таи сус­сылтасыт."
1448,"Ты проект 2020 та̄лныл рӯпиты, ань Сургутский районт сосса ня̄врамыт ма̄гыс тамле 7 школа-садикыт щё̄питаве̄сыт."
1449,Лянтор ӯст о̄лнэ «Город детства» ня̄врамыт ӯрнэ кол ты проект щирыл ре̄тыӈ ю̄свой э̄тпос 2021 та̄лныл рӯпитаӈкве о̄вылтахтас.
1450,Ня̄врамыт ханищтан группат ка̄сыӈ хо̄тал нила щё̄с мус рӯпиты.
1451,Тох а̄гирищит-пыгрищит ос ща̄няныл-а̄щаныл ищхӣпыӈ ут хосыт хӯрум щёс ханищтавет – акв уроканыл 15 кум са̄вит вос о̄лы.
1452,"Юлия Голубова, «Город детства» нампа колт кӯщай нэ̄, ла̄выс:
– Сосса ма̄хум ща̄нь ла̄тӈаныл, пе̄с наканыл э̄лаль тотнэ ма̄гыс ма̄н ня̄врамаквет та̄нки о̄лнэ ма̄ныл мо̄т па̄вылн ат тотыянӯв."
1453,Та̄н «Мобиль­ное электронное обра­зование» программа щирыл юн ханищтавет.
1454,Ты та̄л та̄н ётаныл хо̄т э̄тпоскем тох рӯпитасӯв ос таима̄гыс пуссын ща̄гтым о̄лэ̄гыт.
1455,"Тувыл кӯщай ва̄ӈын нэ̄ Наталья Ширшикова ла̄выс, ты ня̄врамыт ётыл мо̄т ма̄т о̄лнэ школан молях ханьщувлэ̄гыт тах."
1456,Ма̄нь та̄гыл интернатн ос школан миннэ ня̄врамыт о̄влэ̄т хурахлэ̄гыт ос лю̄льсаӈ ханищтахтэ̄гыт.
1457,"Юлия Голубова э̄лаль тох по­тыртас, ань та школаныл сосса ма̄хум тэ̄лы о̄лнэ ма̄т ва̄рыгла­вес."
1458,"Тувыл яныгпо̄ль э̄тпост та̄н туи па̄вылн ва̄нтлэ̄гыт, тот ищхӣпыӈ ут а̄тим."
1459,Ань таима̄гыс та̄н пус­сын «Город детства» колыт акван-атхатасыт.
1460,Ня̄врамыт ща̄нь-а̄щаныл ёт тыг ёхтысыт.
1461,"Та̄нанылн ты кол ёмщакв суссыл­та­вес, ня̄врамаквет «батут» тармыл мощ поргысыт, ӯсхулы хольт ва̄рум кол­нак кӣвырт ха̄йтыгтасыт, колкан тармыл по̄слым хурит ёт ёнгысыт, постын па̄рт тармыл сэ̄йил по̄с­лысыт."
1462,Ня̄врамыт тох ём­щакв ӯщлахтынэ̄ныл юи-па̄лт ханищтаӈкве пат­ве̄сыт.
1463,– Ре̄тыӈ ю̄свой э̄тпос­ныл а̄гирищит-пыгрищит ёт Виктория Викторовна Карчина рӯпитас.
1464,Ты хо̄­тал та̄н ётаныл Виктория Валерьевна Кантерова потыртас.
1465,Ма̄ньлат нэ̄ мо̄лал технолого-педаго­гический колледж Ханты-Мансийскат а̄стлас.
1466,Тав губернатор нэ̄н ос пол­пред кӯщайн сака ёмас урок суссылтас.
1467,"Виктория Кантерова – сургутский диалектыл потыртан ханты нэ̄, тав тамле ла̄тӈыл урокыт щё̄питы
, - Юлия Александровна ла̄выс."
1468,Тувыл стойбища шко­лат юн ханищтахтама­ныл юи-па̄лт ня̄врамыт Ляминский школа-интер­натн тотавет.
1469,Та̄н ётаныл тот мирн ва̄нэ нэ̄ Галина Павловна Лаптева рӯпи­таӈкве паты.
1470,"Ос тамле проект ва̄рнэ ма̄гыс тав пӯмащипа ла̄тыӈ ке̄тыс:
– Ам округ кӯщайн яныг пӯмащипа ла̄тыӈ ла̄ве̄гум, Сургутский районт ха­нищтан департаментын, «Город детства» нампа колт рӯпитан хо̄тпатн."
1471,"Та̄н А̄с-угорский ма̄хум пе̄с накыт, ща̄нь ла̄тӈув  но̄х-во̄рмалтаӈкве нё̄тэ̄гыт ос ма̄нь ня̄врамаквет о̄лнэ ма̄нанылт ханищтаӈкве патве̄сыт!"
1472,На̄н нё̄тмил ва̄рнэ̄н кастыл 2021 та̄лт ханты ос ё̄рн ма̄нь ня̄врамаквет юн ханищтавет.
1473,Та̄н о̄с хот-ща̄гтым о̄лэ̄гыт ос та̄нки матыр са̄в ва̄ӈкве таӈ­хе̄гыт.
1474,"Ам хуньт Клим Кантеров ханищтаслум,  ань тав палтэ тамле школа о̄лы, тав ня̄вра­манэ Лямино школат о̄л­нэ̄­ныл порат ща̄нь ла̄тӈыл ёмщакв потыртэ̄гыт."
1475,"Виктория Кантерован яныг пӯмащипа ла̄тыӈ ла̄ве̄гум, тав ань «Ньев­рам моньт» стойбища школат рӯпитаӈкве па­тыс."
1476,"Пуссын пуста̄гыл вос о̄лэ̄гыт, са̄в ёмас тэ̄лат э̄лаль вос ва̄ре̄гыт!"
1477,Ты та̄л кит ня̄врамыг Марк ос Ксения стой­бища школа-садикныл о̄выл классн минэ̄г.
1478,"Мо̄таныт сӯкыр э̄тпос о̄выл хо̄талныл школа-садикн ханищтахтуӈкве хасхатэ̄гыт, та щирыл ке проектув акваг рӯпитаӈ­кве паты."
1479,Юи-о̄вылт акван-атха­тыглам ма̄хум кон-ква̄л­сыт ос кол по̄хат ля̄м йӣв ос сирень йӣв ӯнттысыт.
1480,Ань ты ялпыӈ хо̄талыт та̄н ка̄сыӈ та̄л тах йӣвыт ӯнттуӈкве патэ̄гыт.
1481,Надежда Рагимова хансум потре мāньщи лāтӈыл Тамара МЕРОВА хансыстэ
1482,Во̄ртур э̄тпос онтоловит хо̄талэ̄т Ханты-Мансийск ӯст А̄с-угорский институтыт йильпи нэ̄пак урыл потыр хӯнтлысув.
1483,Ты нэ̄пак рущ щирыл «Невероятные истории из жизни казымских ханты» намаим о̄лы.
1484,Пе̄с йис порат Белояр­ский район Касум па̄выл я̄ ва̄тат о̄лум ханты ма̄хум сыре-сыр исхор­ын нэ̄глалаве̄сыт.
1485,Та ва̄р­малит урыл са̄в по­тыр-охсат хансым о̄лэ̄гыт.
1486,Исхор ка̄салалум хо̄тпат пуссын йис ма̄т о̄лсыт.
1487,"Та̄н сосса о̄лнэ-хӯлнэ накыт ёмщакв ва̄саныл, туп та̄н ты тамле утын нэ̄глалаве̄сыт."
1488,Ты потрыт нэ̄пакн Касум па̄выл нэ̄ Евдокия Каксина хассанэ.
1489,Тав тот А̄с-угорский институтт филиал-колт рӯпиты.
1490,"Ты нэ̄пак суссылтан порат, ханты э̄ргыт э̄ргын э̄ква Зоя Лозямова, ща̄нь ла̄тыӈ э̄лаль тотнэ э̄ква Евдокия Нёмысова, Белоярский районт ён­гын колт кӯщаиг рӯпитан нэ̄ Римма Потпот, ня̄в­ра­мыт ханты ла̄тӈыл ханищ­тан нэ̄ Любовь Федоркив ос мо̄таныт тув ёхталасыт."
1491,Нэ̄пак урыл мӯй ма̄­хумн Ольга Ерныхова потыртас.
1492,Тав тот сосса ма̄хум пе̄с потрыт акван-атнэ колнакт рӯпиты.
1493,"Нэ̄ ла̄вме щирыл, ты пе̄с йис потрыт институтт рӯ­питан хо̄тпат та̄н акван-атсаныл."
1494,Ты потрыт нас хӯнтлуӈкве манос кина хосыт сунсуӈкве ро̄ви.
1495,Тот атхатыглам ма̄хум Нина Тарлина потырта̄­лум йис потыр хӯнтлыс­ыт.
1496,"Тав ла̄вме щирыл, пе̄с порат ханты ма̄хум са̄лыт ӯрим яласасыт."
1497,Ма̄хум ты исхорыт мо̄т са̄лыӈ колн миннэ̄ныл порат ка̄сала̄лсаныл манос таит хультуптам пе̄с колыт нэ̄глаласыт.
1498,Исхор ка̄сала̄лум хо̄тпат сака рохтым о̄лсыт.
1499,Йильпи нэ̄пак мӯсхал щирыл хансуӈкве А̄с-угорский институтт рӯ­питан кит хо̄тпаг Про­копий Тарлин ос Ирина Молданова нё̄тсы̄г.
1500,"Ирина Молданова фило­логический наукат кан­дидатыг о̄лы, тав ты ва̄р­малит урыл са̄в по­тыртас."
1501,Та юи-па̄лт Касум па̄вылныл о̄лнэ ханты хо̄тпаг Тимофей Молда­нов ос Татьяна Волдина ты пе̄с йис тэ̄лат урыл по­тыр­тасы̄г.
1502,Тэ̄н сас исторический наукат кандидатыг о̄лэ̄г.
1503,Та хо̄талт тув ёхталам мо̄т хо̄тпат ханты ла̄тӈыл иӈ са̄в пе̄с йис о̄лыглам ва̄рмалит урыл потыртасыт.
1504,Ты нэ̄пак кит потыр щирыл ла̄кква-уртым о̄лы.
1505,Акв охсатэ̄т яныгпа̄ла хо̄тпат потырта̄лум пот­рыт хансым о̄лэ̄гыт.
1506,Китыт охсатэ̄т ма̄ньлат ма̄хум ос ня̄врамыт ка̄салалум исхорыт урыл потрыт хасве̄сыт.
1507,"Ты потыр Надежда Рагимова хансыстэ, ма̄ньщи ла̄тӈыг Николай МЕРОВ толмащластэ"
1508,"Ханты-Мансийск ӯст о̄лнэ «То̄рум Маа» музейт ква̄лгыӈ ма̄ щё̄питавес, ма̄ньщи щирыл намаявес «Каснэ Маа», рущ щирыл – «Верёвочный парк»."
1509,"Ты ма̄ ква̄лгыл ва̄рим нила каснэ лё̄ӈх о̄ньщи – кит ня̄врамыт ма̄гыс, кит ос ма̄ньлат ма̄хум ос яныгхо̄тпат ма̄гыс, тувыл 32 са̄вит ялнэ-миннэ ос ха̄хталахтын лё̄хъясыт."
1510,Тот колта̄гыл ма̄хум ӯщлахтуӈкве ве̄рме̄гыт.
1511,"Ка̄сыӈаныл таве̄н ро̄внэ лё̄ӈх вос пе̄рии, тувыл хота мус ве̄рми минуӈ­кве, тув вос ёхтахты."
1512,"Хо̄тпа тох такви ё̄ре а̄рта­лытэ, сунсы, манпалыт ма̄ ё̄муӈкве ве̄рми, ё̄ре ёхты ман а̄ти."
1513,"Щар ма̄нь ня̄вра­мыт ма̄гыс «скало­дром» нампа ха̄хта­лахтын то̄­тап­капай ӯнттувес, са̄в­сыр о̄льпыл хорамтым о̄лы."
1514,"Музейт рӯпитан нэ̄к­вет ос хум хо̄тпат округ сосса мирыт ма̄гыс са̄в тэ̄лат ва̄ре̄гыт – сыре-сыр ханищтапыт манос хо̄нт­хатыглапыт щё̄пита̄лэ̄гыт, ань ос та̄мле пӯмыщ лё̄ӈх ма̄щтырласыт."
1515,"Пе̄с ма̄хманув сака та̄ксар э̄лумхо̄ласаквет о̄лсыт, ащирма порат та̄рвитыӈ рӯпата ва̄рсыт, лё̄хта̄л ма̄т яласасыт, во̄раясыт, хӯл алыщласыт."
1516,"Ань ты ква̄лгыӈ лё̄ӈхыт хосыт ня̄врамыт ома-а̄тяныл ёт мощ вос яласэ̄гыт, вос сунсэ̄гыт, сосса мирув хумус ха̄ссыт матыр-а̄ти ва̄руӈкве, тамле та̄ксар хо̄тпаг та̄н та о̄лмыт."
1517,"Ты тэ̄ла округ культура, «Востыхой» нампа сосса ма̄хум общинаныл ос «Спасение Югры» колыт акван-нё̄тхатым ва̄рсаныл."
1518,Ань тыгыл э̄лаль тамле каснэ ма̄ рӯпитаӈкве та о̄вылтахтас.
1519,"Ӯс ма̄хум ос мӯй хо̄тпат, ква̄лгыӈ ма̄н ялэ̄н, тот мощ касэ̄н, пуста̄гыл ё̄мыгтэ̄н!"
1520,Светлана РОМБАНДЕЕВА
1521,Василий Игоревич Мехнин ма̄ньщи ос ханты газетаг ва̄рнэ колт рӯпиты.
1522,"Ма̄ньлат хум оматэ Альбина Николаевна ма̄ньщи нэ̄, такви о̄парищ наме Шесталова."
1523,"Оматэ̄н ма̄нь та̄гыл ане̄кватэ палт Восыӈтӯрн тотыглавес, то̄нт па̄выл мир пуссын ма̄ньщи ла̄тӈыл потыртасыт."
1524,"Ань таима̄гыс Василий оматэ ла̄тыӈ хӯлытэ, ма̄н ётув мощ потырты."
1525,"Тынакт ща̄нь ла̄тыӈ янытлан хо̄тал о̄лыс, ты кастыл ам Василий ёт потрамасум, китыглахта­сум, хо̄т яныгмас."
1526,На̄н ань э̄лаль тав потре ловинь­тэлы̄н.
1527,– Ам ва̄т са̄грапнал э̄тпос 23 хо̄талэ̄т 1987 та̄лт Ленинград ӯст самын патсум.
1528,Омам Ха̄льӯс район Тэ̄к па̄вылт самын патыс.
1529,"Ащ­о̄йкам Николай Тимофе­евич Шесталов Хомрат па̄вылныл о̄лыс, колхоз председателиг рӯпитас."
1530,Ане̄квам Ирина Степано­вна Тарыгса̄в па̄вылт яныгмас.
1531,Тэ̄н са̄в ня̄врам о̄щсыг.
1532,"Омам щар яныг каӈке Юван о̄лыс, тав наме ань ма̄ янытыл ва̄ве – ма̄ньщи поэт Юван Николаевич Шесталов."
1533,Ты ам аким.
1534,"Номилум, Санкт-Петербург ӯст тав палтэ ёхтэ̄в, колэ̄т таса̄вит нэ̄­пак."
1535,"Омам ёт ма̄ньщи ла̄тӈыл потыр­тэ̄г, аквъёт матыр ло­винь­тэ̄г, ла̄тӈыт толмащлэ̄г."
1536,"Матъёмас ма̄нь та̄гыл ане̄квам ляпат о̄лсум, ла̄т­ӈув хӯлыгласлум."
1537,Тав туп ма̄ньщи ла̄тӈыл потыртас.
1538,"Ма̄хум та̄нти ла̄тӈыл по­тыр­тэ̄гыт те, мираныл о̄лы."
1539,"По­тыртаӈкве ат те патэ̄­гыт, ла̄тӈаныл ёрув­лыя­ныл, мо̄т мирыт халн та тэ̄­лыг­лэ̄гыт."
1540,"– Василий, наӈ оман школа а̄стламе юи-па̄лт яныг ӯсын о̄лмыгтас?"
1541,"– Тав Восыӈтӯрт школа а̄стлас, э̄лаль Ленин­градын ханищтахтуӈкве А.И. Герцен нампа инсти­тутн минас."
1542,"А̄тям ёт тот акван-хо̄нтхатасыг, наме Игорь Васильевич."
1543,"Акван-минасы̄г, тувыл та ӯсн акваг та о̄лмыгтасы̄г."
1544,"Кит ня̄врам янмалтасыг – ам яныг, тувыл Игорь а̄п­щи­рищум самын патыс."
1545,"Тав Восыӈтӯрн о̄лмыг­тас, ам ос тыг, Ханты-Мансийск ӯсн ва̄нтлысум."
1546,"А̄тяме̄н Карелияныл о̄лы, яныгмам па̄влэ Петро­заводск ӯс ляпат ӯнлы."
1547,"Ты о̄с ма̄н финно-угор­ский ма̄х­манув, та̄нти ла̄тӈыл по­тыртэ̄гыт."
1548,"Тув акваг ялан­тасӯв, о̄паме̄н ёт хӯл алыщ­ласӯв, пил ва̄тсӯв, ла̄хс атсӯв."
1549,"– Ищхӣпыӈ утыт татем ва̄ганын, ты тэ̄лан хо̄т ханищтахтасын?"
1550,"– Школа а̄стламум юи-па̄лт, Санкт-Петербург ӯст Петровский кол­лед­жит ищхӣпыӈ утыт ёт рӯ­питаӈкве ханищ­тах­та­сум."
1551,"Та ӯст э̄лаль о̄луӈкве ном­сысум кос, ос тыг Ханты-Мансийскын омам палт ёхтысум, татем ёмас ӯскве, сома во̄рт ӯнлы, лылые̄пе сыстам."
1552,ЮГУ колт нила та̄л педагог-психологыг ханищтахтасум.
1553,Ты щирыл рӯпитаӈкве ат патсум.
1554,"Ма̄ньщи газета ва̄руӈкве патхатасум, номсэ̄гум, ты сака э̄рнэ рӯпата – сосса ма̄хманув урыл хансэ̄в, ма̄ньщи ла̄тӈув э̄лаль то­тылӯв, мирув янытлылӯв."
1555,"– Наӈ тамле ка̄ркам хум – ёсал ха̄й­тэ̄гын, великыл яласэ̄гын."
1556,Спорт тэ̄ла щирыл хот­таль ялантэ̄гын?
1557,– Великыл ма̄нь та̄гыл яласэ̄гум.
1558,Училищат ханищ­тахтамум порат Санкт-Петербург ӯс улпыл ка̄сыӈ ӯсхулэ̄т великыл яла­са­сум.
1559,Ань тыт о̄с аквтох тахсэ̄гум.
1560,"Футбо­лыл акваг ёнгасэ̄гум, ка̄сыӈ са̄т ме̄чик са̄ӈх­вуӈ­кве ялантэ̄гум."
1561,ЮГУт ха­нищтахтамум порат «Лыжня России» ос «Кросс нации» касылт ёсал ха̄йтыгтасум.
1562,Санкт-Петербург ӯст ка̄сыӈ та̄л 9 Май ялпыӈ хо̄талт «Дорога Жизни» касыл ва̄рыглаве.
1563,"Ӯс мир великыл блокада Ленин­града кастыл ва̄рим «Разорванное кольцо» памятник мус минэ̄гыт, тув ёхтахтэ̄гыт, мощ ӯщ­лахтэ̄гыт, тувыл ювле та ё̄ӈхе̄гыт."
1564,Тот о̄лмум порат ка̄сыӈ та̄л та ма̄ мус яласа̄лсум.
1565,Ханты-Мансийск ӯст о̄с ка̄сыӈ та̄л велопробег тэ̄лан яланта̄лэ̄гум.
1566,– Тыт о̄луӈкве наӈн мӯсты?
1567,Яныгмам ӯсын та̄л улпыл ка̄сын холас.
1568,"– О̄выл та̄л акваг ювле номсысум, ань тай тыт ханьщувласум."
1569,"Ӯс сака яныг а̄ти, мире а̄ти сака са̄в, хо̄своит хольт тыгле-тувле нэ̄мхотьют ат нё̄ргала̄лы, Ма̄хум ла̄щлакв о̄лэ̄гыт, ё̄мыгтэ̄гыт, нэ̄мхотталь ат молямлэ̄гыт."
1570,"Ӯст са̄в йӣв яныгми, сыстам, нё̄тнэ ӯскве."
1571,"Тыт о̄лнэ ма̄гыс матыр-а̄ти пуссын о̄лы – музеит, театрыт, ханищтахтын колыт."
1572,"Василий сака ка̄ркам, сымыӈ хо̄тпа, рӯпататэ э̄руптытэ, ма̄навн акваг нё̄ты."
1573,"Ма̄н, газетат рӯпитан ма̄хум, Васяв хум хо̄тпат ялпыӈ хо̄талыл янытлы­лӯв!"
1574,"Пус ка̄т, пус ла̄гыл вос о̄лы, ма̄ньщи мире ма̄гыс са̄в ёмас, э̄рнэ тэ̄ла вос ва̄ри!"
1575,Светлана РОМБАНДЕЕВА
1576,Ма̄н округув янытыл 2020 та̄лт сосса ма̄хум во̄рт о̄лнэ 90 ма̄ Россия Министерство Юстицият реестр-нэ̄пакн хансым о̄лэ̄гыт.
1577,Тамле ма̄т о̄лэ̄гыт.
1578,"Ювле хультум та̄л сыс Николай Евлахов, округ предпринимателит тэ̄ланыл ӯргалым рӯпи­тан хум, то̄ва хо̄тпат ёт телефон хосыт потыртас ос ва̄рмаляныл урыл ки­тыгласанэ."
1579,"Ос мо̄таныт аман телефон номераныл пе̄нтсаныл, аман стой­бищат ат о̄лыглэ̄гыт – та̄нки о̄с нэ̄матыр ювле ла̄тыӈ ат ке̄тэ̄гыт."
1580,Николай Евлахов пус­сын э̄рнэ ля̄ххалыт та̄на­нылн ла̄выс ос та̄нки тэ̄ланыл урыл китыгла­санэ.
1581,"Тувыл мо̄т сосса хо̄т­пат тэ̄ланыл тав вос ва̄ганэ, та̄н связь щирыл ювле о̄с вос свонитану­выт."
1582,"Ос та̄нки номераныл, адресаныл пе̄нтсаныл ке, ёмщакв вос хӯлтнуваныл."
1583,"Ань сосса ма̄хум ма­тыр китыглан ла̄тыӈ о̄нь­щегы̄т ке, та̄н Николай Евлаховын, ищхӣпыӈ ут хосыт
Biz86@admhmao.ru
пищма ке̄туӈкве ве̄рме̄­гыт."
1584,Ты коныпал Viber ля̄х­хал ке̄тнэ (йильпи щирыл мессенджер) ты телефон хосыт +79526926192  матыр хансуӈкве ро̄ви.
1585,"Тэ̄ланын та̄рвитыг миннэ̄ныл порат, та̄ра нё̄тавет тах."
1586,Предпринимателит ӯргалан колныл ке̄тым ля̄ххал ма̄ньщи лāтӈыл Тамара МЕРОВАН толмащлавес
1587,Ма̄н округувт 2019 та̄л пасныл сосса ма̄хум «Устойчивое развитие коренных малочисленных народов Севера» нампа программа щирыл нё̄тавет.
1588,Ань ты нэ̄пак хосыт внутренний политика департаментыт рӯпитан ма̄хум пуӈктотэ̄гыт.
1589,"2020 та̄лт ма̄ньщи, ханты ос ё̄рн ма̄хум нё̄тнэ ма̄гсыл 123 млн солко̄ви хансым о̄лыс."
1590,"Ты олныт хоты нупыл холтве̄сыт, ма­наса̄вит хо̄тпат нё̄тве̄сыт, ты урыл ты департамен­тыт рӯпитан нэ̄ Екатерина Сергеевна Сапожникова ам китыгласлум."
1591,"Тав таи потыртас:
«2020 та̄л сыс сосса мирыт ма̄гсыл рӯпитан программа хосыт 122 млн солко̄ви холтвес."
1592,Ювле хультум та̄лт сосса ма̄хум ма̄ньха̄пыл касуӈ­кве ос «Витхон хо̄тал» янытлаӈкве Нефте­юган­ский район «Сказка» нампа ӯщлахтын ма̄н акван ат атыглаве̄сыт.
1593,Ты ялпыӈ хо̄тал ва̄рнэ ма̄гсыл са̄в олн хансыг­лавес ос корона­вирус а̄гм ма̄гсыл ат ва̄рыглавес.
1594,Кит млн 500 со̄тыра сол­ко̄ви мо̄т нё̄тмилыт нупыл майве̄сыт ос акв млн сол­ко̄ви округ бюджетн ювле вуйве̄сыт.
1595,Мо̄т ялпыӈ хо̄­та­лыт пуссын ищхӣпыӈ ут хосыт ва̄рыглаве̄сыт.
1596,Сосса ма̄хум ты нэ̄пак  щирыл ань ёмащакв нё̄­тавет.
1597,Колледжит манос университетыт ханищ­тахтын ма̄ньлат хо̄тпат акваг олныл ойтавет.
1598,Та̄н ханищтахтынэ̄ныл ма̄г­сыл ойтнэ олнаныл ювле виӈкве ве̄рме̄гыт.
1599,Мо̄лты та̄лт 800 ма̄ньлат а̄гит ос пыгыт ты олныл та̄стуве̄­сыт.
1600,– 70 э̄лумхо̄лас ха­нищтахтан ма̄гсыл ойтнэ олнаныл ювле висыт.
1601,"– 730 ма̄ньлат а̄гит ос пыгыт общежитиет колнаканыл ойтхатын ма̄гсыл, маснут, нэ̄пакыт, тэ̄нут ёвтнэ ма̄гсыл олныл майве̄сыт."
1602,Ты ва̄рмаль ма̄гсыл округ бюджетыт 40 млн хансым о̄лыс ос ты коны­пал федеральный бюд­жетыл 8 млн 700 со̄тыра солко̄ви ке̄тыглавес.
1603,"Ос ты программа щи­рыл, пе̄с йис ма̄т о̄лнэ сосса ще̄мьят во̄ркол, пув­лын­кол, па̄рткол, сӯмъях, норкол, туи кол, ле̄тник ӯнттын ма̄гсыл субсидия-олныл мивет."
1604,Ты нё̄тмил ма̄гсыл та та̄лт мощща сосса ма̄хум нэ̄паканыл ке̄тыгласаныл.
1605,Акв хо̄тпа 800 со̄тыра солко̄ви виӈкве ве̄рми.
1606,Пе̄с йис ма̄т о̄лнэ ще̄мьят ты ол­ныл акв щёс туп майлавет.
1607,Ты программа щирыл пе̄с йис ма̄т о̄лнэ ма̄хум са̄лы ёвтуӈкве ос нё̄тавет.
1608,"Тувыл 2020 та̄лт са̄лыӈ ма̄хум ты олн ма̄гсыл нэ̄­па­каныл аты ке̄тыгласаныл, ты ва̄рмаль нупыл олныт аты холтве̄сыт."
1609,Ос ювле хультум та̄лт кӯщаит са̄лы ёвтнэ ва̄рмаль урыл про­грамман йильпи ла̄тыӈ  хассыт.
1610,"Ты э̄лы-па̄лт пе̄с йис ма̄т о̄лнэ хо̄т­пат сог­лашение-нэ̄пак хосыт ма̄-во̄й но̄х-винэ компа­ниян ке нё̄тве̄сыт, та̄н са̄лы ёвтнэ ма̄гсыл олныл ат майве̄сыт."
1611,"Та̄нки нэ̄па­каныл ке̄туӈкве та̄н ань о̄с ве̄рме̄гыт, олныл ювле ойтуӈкве ты та̄лныл тах патавет."
1612,"Ам номсэ̄гум, ты нё̄тмил ма̄гсыл сосса ще̄мьят нэ̄паканыл ань тах ке̄тыяныл»."
1613,"Йильпи щирыл ань нё̄туӈкве о̄вылтавет
2020 та̄л сыс «Устойчи­вое развитие коренных малочисленных народов Севера» нампа нэ̄пак хосыт кӯщаит акваг рӯпи­тасыт ос э̄рнэ ла̄тыӈ тув хассыт."
1614,Та та̄л оигпам э̄лы-па̄лт округ миркол кӯщаит постановление-нэ̄пак пирмайтасыт.
1615,"2021 та̄лныл сосса хо̄тпа ма̄нь тракторыл, квадроцик­лыл ос мо̄т ма̄нь ма̄шинал ханищтахтуӈкве ке ялы, ойтум олнанэ ювле тах мивет."
1616,Тав ханищтахтын ос тув ялнэ̄тэ ма̄гсыл 19 со̄тыра солко̄ви ювле тах выг.
1617,"– Э̄лумхо̄лас мотор­ха̄пыл ханищтахтуӈкве ке мины, 22 со̄тыра солко̄­вил ювле о̄с тах та̄ставе."
1618,Ань ты нё̄тмил ма̄гсыл пе̄с йис ма̄т ос ма̄нь па̄вылк­вет о̄лнэ ма̄хум нэ̄паканыл ке̄туӈкве туп ве̄рме̄гыт.
1619,– Аквты программа хосыт сосса ма̄хум Юван Шесталов намаим пре­миял-олныл мивет.
1620,"Акв та̄л кит хо̄тпаг 75 со̄тыра солко̄вил мивег, ос акв  организация 200 со̄тыра солко̄вил та̄ставе."
1621,"2021 та̄лт ты программа са̄внув олныл хасвес, округ бюджетныл сосса ма̄хум нё̄тнэ ма̄гсыл 164 млн солко̄ви тах холтаве."
1622,Людмила ТЕТКИНА
1623,Ханты-Мансийск ӯст яныг пӯльницат рӯпитан ле̄ккарыт «Красная зона» нампа ма̄т ва̄рнэ рӯпатаныл хурин по̄слуве̄сыт.
1624,Ты накт ӯсувт музей-колт ты хурит ма̄хумн суссылтаве̄сыт.
1625,Тув губернаторув Наталья Комарова ёхталас.
1626,Пӯльницат коронави­рус а̄гмыл мир пусмал­тан колнакыт «Вы̄гыр ма̄г» ла̄вавет.
1627,"По̄х хо̄тпат тув ат та̄ртавет, ле̄кка­рыт тув щалтнэ̄ныл э̄лы-палт янытэ̄т костюмыл масхатэ̄гыт, тулёвлыӈ пāс­сал, саманыл самкерыл, вильтаныл маскал лап-пантым рӯпи­тэ̄гыт."
1628,"Мо̄лты та̄л ва̄т са̄грап­нал э̄тпост Вадим Лав­ренко, хури по̄слын хум, тув ке̄тыглавес."
1629,Тот по̄с­лум 100 хуриянэ ма̄хумн ань суссылтаве̄сыт.
1630,Ты проект «Грандфото.РФ» хум рӯпитан колэ̄т ос тот кӯщаиг о̄лнэ хум Артем Здоров ва̄руӈкве номылматсыт.
1631,Округ пӯльницат рӯ­питан кӯщаит та̄н ёта­ныл ка̄сащасыт ос матыр э̄рнэ ва̄рнутаныл ма̄гыс «Газпромнефть-Хан­тос» ма̄-во̄й ма̄ныл но̄х-винэ компанияныл олн-нё̄т­милыл майве̄сыт.
1632,"Хурит по̄с­лан хум ле̄к­карыт палт са̄в та̄рвитыт ка̄сала̄лыс, ань такви тыг ат ёхталас."
1633,"Тав ла̄выс, ка̄сыӈ э̄лумхо̄лас хурит суснэ̄тэ порат вос ва̄гтэ, ман­хурип пилыщмаӈ а̄гм о̄лы, а̄гмыӈ хо̄тпат пус­малтахтым пуссын лылы­яныл вос нэ̄глэ̄гыт."
1634,"Артём Здоров тох по­тыртас: «То̄ва хурит ты кос сымн ат ро̄ве̄гыт, воссыг хоталь ва̄рхатэ̄в."
1635,Ма̄н ты а̄гм по̄хат  ань тыг мус о̄лэ̄в.
1636,"Туп на̄н на̄нки о̄лупсан ӯргалым о̄ньщелы̄н, ща̄нян-а̄щан ӯргалэ̄н."
1637,Нэ̄мхотьют ты пилыщмаӈ а̄гмыл ул вос е̄мты».
1638,"Наталья Комарова хурит о̄вылтыт тох ла̄выс, та̄н ищхӣпыӈ ут хосыт са̄в ма̄хумн вос суссылтавет."
1639,"– Ювле хультум та̄лув, со̄ль, сака та̄рвитыӈыг о̄лыс, ам пуссын ле̄кка­рытн, ма̄навн нё̄тнэ сту­ден­тытн яныг пӯмащипа ла̄тыӈ ла̄ве̄гум."
1640,Ма̄н ве̄рм­хатнэ̄в мāгыс са̄в рӯпи­тасӯв.
1641,"Та щирыл ма̄н­ки мо̄т щирыл ном­тыӈыг ос ка̄ркамнувег е̄мтсӯв, - округ пӯльница яныг ле̄ккар нэ̄ Елена Кутефа ла̄выс."
1642,"Мӯйлупсал майве̄сыт
Наталья Комарова ко­ронавирус-а̄гмыл е̄м­тум хо̄тпат пусмалтан ле̄к­ка­рыт ёт пащалахтас, яныг пӯмащипа ла̄тыӈ ла̄выс ос тувыл та̄наныл мӯйлуп­сал мисанэ."
1643,«Лука Крым­ский» нампа ма̄­гылт о̄щнэ по̄сыл Софья Королёва майвес.
1644,Тав окружной пӯльницат инфекционный отделе­ният ня̄врамыт пусмалты.
1645,Пандемия сыс 340 а̄ги­ри­щит-пыгрищит ём­щакв пусмалтаве̄сыт.
1646,РФ Президент па̄лыл Почётный грамотал Наталья Конева майвес.
1647,Тав инфекционный пӯль­ницат яныг хо̄тпат ёт рӯпиты.
1648,Тот «ковидный госпиталь» ва̄рима па̄­сыл ле̄ккарыт 450 а̄гмыӈ хо̄т­пат пусмалтасыт.
1649,Тувыл Ханты-Мансийск ӯс кӯщай хум Максим Ряшин янытлан нэ̄пакыл майвес.
1650,Ханищтап департа­мент тэ̄латыт Ханты-Мансийск ӯст о̄лнэ кӯщай хум Юрий Личкун «За­служенный работник об­ра­зования автономного округа» яныг намыл май­вес.
1651,Мирн нё̄тмил ва̄рнэ ма̄гыс ты тэ̄лат ёт рӯпи­тан нэ̄ Елена Ровченя о̄с яныг намыл пинвес.
1652,"Тувыл культура э̄лаль тотнэ ос э̄ргын хо̄т­пат Михаил Пасхальный, Ирина Пасхальная, Юрий Сорокин тот о̄с янытла­ве̄­сыт."
1653,"Ос округ губернатор Почётный грамотал Русский географический обществат пуӈктотнэ хум Михаил Савченко, «Ростелеком» кол рӯпи­тан хум Дмитрий Суслов, образованият рӯпитан нэ̄ Оксана Фёдорова ос на̄йпос станцият хот-щё̄питан ма̄щтыр хум Александр Черемисин майве̄сыт."
1654,Ты āгм оигпан мāгыс мāнавн мирыӈ мāт мас­нал ёмыгтаӈкве туп э̄ри ос юв ёхтын порат кāта­гув тāра хот-ловуӈкве.
1655,Тамара МЕРОВА
1656,Ты та̄л сӯкыр э̄тпос Россия янытыл о̄лнэ мир Государственный Думан депутатыт пе̄рияӈкве патэ̄гыт.
1657,Та порат ма̄н округ Дума депутатыт ма̄гсыл о̄с тах нэ̄пак та̄ратэ̄в.
1658,"19 щислат манос хӯрум-нила хо̄талыт сыс пе̄риян ва̄рмаль тах мины, ань кӯщаит иӈ ат ва̄ганыл."
1659,Ма̄н округувт ты кастыл кӯщаит щё̄­питахтуӈкве ань о̄выл­тахтасыт.
1660,Та по­рат Обще­ствен­ный пала­та колныл наб­людатель-хо̄тпат рӯпи­таӈкве па­тэ̄­гыт.
1661,"Ты урыл Обществен­ный палатат рӯпитан хо̄т­пат Ирина Максимова, Ольга Сидо­рова, Юрий Слюсарь по­тыртасыт."
1662,"Кӯщай нэ̄ Ирина Мак­си­мова ла̄выс:
– Нэ̄пак та̄ратан ко­лы­тыт нила со̄тыра 500 арыгкем наблюдатель-хо̄тпат рӯпитаӈкве тах патэ̄гыт."
1663,Ма̄н та̄наныл ха­нищтаӈкве ань патыянӯв.
1664,Ка̄сыӈ э̄лумхо̄лас тот рӯ­питаӈкве ве̄рми.
1665,Ты ма̄хум ма̄н яныгпо̄ль э̄т­пос 15 хо̄талэ мус тах ханищты­янӯв.
1666,Ольга Сидорова кӯщай ва̄ӈын нэ̄г о̄лы.
1667,"Тав пе̄­риян хо̄тал урыл ох ла̄выс:
– Ма̄н ханищтахтуӈкве Екатеринбург ӯсн ялсӯв."
1668,"Тув миннэ э̄лы-па̄лт ам номсысум, таса̄вит та̄л рӯпитэ̄гум, са̄в ва̄рмаль урыл ва̄гум, ань ос хотталь ханищтахтуӈкве ке̄тавем."
1669,"Тув ёхтысум, ма̄хум мощ хӯнтлысанум, насати са̄в тэ̄ла урыл ам аты хӯлыг­ласум, аты ва̄слум."
1670,"Ань Россият са̄в йильпи са̄кконыт пирмайтаве̄сыт.Пе̄риян хо̄тал хумус ва̄раве, нэ̄пак та̄ратан колт ма̄навн хумус рӯ­питаӈкве э̄ри, ма̄хум ёт хумус потыртаӈкве, та̄на­нылн хумус нё̄туӈкв ос са̄в мо̄т э̄рнэ ва̄рмаль урыл тот потыртавесӯв."
1671,"Округ янытыл 56 ха­нищ­тан кол тах ва̄ре̄в, тыт о̄лнэ ма̄хум ёт о̄с аквта щирыл тах рӯпитэ̄в."
1672,"Акват координаторыг, мо̄таныт бригадирыг ос наблю­да­телиг рӯпитаӈкве тах ха­нищтыянӯв»."
1673,Ма̄ньлат хум Юрий Слюсарь такви рӯпататэ урыл о̄с потыртас.
1674,"Мо̄лты та̄л тав 18 та̄лэ то̄влыс, то̄нт о̄выл щёс нэ̄пак та̄­ратаӈкве ялыс."
1675,Ма̄хум та порат Росссия щар ма̄к яныг са̄ккон ма̄гсыл нэ̄пак та̄ратасыт.
1676,Туи пе̄риян колыт матахкем хо̄тал рӯ­питасыт.
1677,Юрий наблюдателиг Нефтеюганск ӯст о̄лыс.
1678,Сӯкыр э̄тпост пе̄риян хо̄талыт ва̄рнэ порат ос рӯпитаӈкве таӈхи.
1679,Людмила ТЕТКИНА
1680,"Та̄л оигпам порат ва̄т са̄грапнал э̄тпос 29 щислат «О внесении изменений в отдельные законодательные акты Российской Федерации» федеральный са̄ккон хосыт щар мощщаг сэ̄лнэ олныт (МРОТ ла̄вавет) ты та̄л о̄выл хо̄талныл но̄х-нё̄тве̄сыт, та̄н ань ка̄сыӈ э̄тпос тыса̄витыг ловиньтавет – 12 со̄тыра 792 солко̄ви."
1681,Ма̄н ань Ханты-Мансий­ский округувт районный коэффициент тув ловинь­таве ос Крайний Север ма̄т рӯпитанэ̄в ма̄гсыл процентный надбавкат  нё̄тавет.
1682,"Хо̄тпа э̄тпос са̄витэ̄тыл те рӯпитас:
– то̄нт 25 со̄тыра 584 солко̄виныл мощщал ул вос ойтаве, тув 1,5 про­центный надбавка ос 50 % лӯима̄т рӯпитан стаже хансаве;
– ос 28 со̄тыра 142 сол­ко̄ви – хунь районный ко­эффициент 1,7 са̄вит ос лӯима̄т рӯпитан ма̄гыс 0% ос 50% са̄витыл ойтаве."
1683,"Российский Федерация Трудовой кодекс нэ̄пак 133 статьятэ хосыт ка̄сыӈ рӯпитан хо̄тпа ты олнытыл мощщаг ул вос ойтаве, тыгыл мощщал те ойтаве, кӯщаит та̄ра штраф-ол­ныл хансавет."
1684,«Ханты-Мансийский центр занятости населения» колныл те̄тым ля̄ххал Галина КОНДИНА ма̄ньщи ла̄тӈыл толмащластэ
1685,"Ха̄льӯс район Саранпа̄вылт нэ̄пак ловиньтан колт Галина Николаевна Ларионова, такви а̄ги о̄парищ наме – Вьюткина, рӯпиты."
1686,"Тав сака ка̄ркам нэ̄, рӯпитан коланылт са̄всыр ялпыӈ хо̄талыт ос мо̄т пӯмыщ тэ̄лат акваг щё̄пита̄лы."
1687,Па̄влыӈ ма̄хманэ мӯйлуӈкв тув во̄выглыянэ.
1688,Ты э̄тпос тав ма̄ньщи газетавн потыр ос са̄в хури те̄тыс.
1689,"Ань ты потре ловиньтэлы̄н, хуриянэ сунсыглэ̄н."
1690,Ре̄тыӈ ю̄свой э̄тпос 21 хо̄талэ̄т ма̄ янытыл ща̄нь ла̄тӈыт янытлавет.
1691,"Кос яныг мир, кос ма̄нь, тав о̄с такви ща̄нь ла̄тыӈ о̄ньщи."
1692,Ка̄сыӈ та̄л ма̄н па̄влувт о̄лнэ ма̄ньщи ма̄хманув ос школат ханищтахтын ня̄враманув ма̄нти рӯ­пи­тан библиотека-колувн во̄выглыянӯв.
1693,Ты та̄л ма̄н Алексей Михайлович Сенгепов хансум потре щирыл диктант хассӯв.
1694,"Ты ханты о̄йка намыӈ-суиӈ хо̄тпаг о̄лыс, ня̄врамыт школат ханищтасанэ, тувыл школат ма̄гыс ханищтан нэ̄пакыт ос ловиньтан потрыт хансыс."
1695,"О̄лме̄т тав акв пӯмыщ ловиньтан нэ̄пак та̄ратас, та нэ̄паке тох на̄маим о̄лыс – «Рассказы старого ханты»."
1696,Та нэ̄пакныл вим ань потыр-охса ма̄ньщи ла̄тӈын толмащлавес.
1697,Ос А̄с-угорский институтт рӯпитан ма̄хум таве дик­тантыг щё̄питасаныл.
1698,Ма̄н акв хо̄тал сыс са̄в хо̄тпа акван ат атыгласа­нӯв.
1699,Та̄рвитыӈ а̄гм о̄лнэ̄тэ ма̄гсыл ма̄н ты диктант хаснэ ма̄гыс хӯрум щёс та̄наныл рӯпитан колувн во̄выгласанӯв.
1700,Пуссын аквъёт ва̄т нупыл нила хо̄тпа о̄лыс.
1701,"Та̄н халанылт ня̄врамыт, ма̄ньлат хо̄т­пат ос ма̄ньщи нэ̄квет ёх­таласыт."
1702,Ань ты та̄л ма̄хманувн потыр хансуӈкв кӯпнит о̄лыс.
1703,Потыр ловиньтыма юи-па̄лт та̄нанылн зада­ният ва̄руӈкв э̄рыс.
1704,"Са̄в хо̄тпа сака ёмащакв хас­сыт, та̄н пуссын «отлично» оценкал пинве̄сыт, мо̄та­ныт ос «хорошо» оценкал хасве̄сыт."
1705,Потыр хансум хо̄тпат пуссын сертифи­кат-нэпакыл мисанӯв.
1706,"Ма̄н палтув ёхталам хо̄тпатн яныг пӯмащипа ла̄тыӈ ла̄ве̄гум, матъёмас та̄н ма̄н палтув ёхталэ̄гыт."
1707,"Пуссын ма̄ньщи супыл масхатэ̄гыт, акван-хо̄нт­хатыгланэ̄ныл порат ма̄ньщи ла̄тӈыл потыр­тэ̄гыт."
1708,"Та̄н ма̄н ма̄ньщи мирув пе̄с ва̄рмалит, пе̄с накыт янытлым о̄лэ̄гыт."
1709,Галина Николаевна Ларионова потре ма̄ньщи ла̄тӈыл Валентина УЗЕЛЬ хансыстэ.
1710,Г.
1711,Ларионова те̄тум хурит
1712,Ты э̄тпос 14-19 хо̄талытт Ха̄льӯс район Тӯрва̄т па̄вылт ма̄ньщиянув Ӯй йӣквсыт.
1713,Тот Самбиндаловыт ще̄мья хосат та̄гыл о̄лэ̄гыт.
1714,Та̄н нё̄рыт ляпат во̄рае̄гыт ос хӯл алыщлэ̄гыт.
1715,"Ты тэ̄лан Ха̄льӯс район Ня̄хщамво̄ль, Саранпа̄­выл, Сӯкыръя, Хулюмсӯнт па̄в­лытныл, Советский район Таёжный па̄вылныл ма̄ньщи мир ёхталасыт."
1716,Свердловский области­ныл лӯсум ма̄ньщит о̄с ёхталасыт.
1717,Та̄н «Бураныл» нё̄рт о̄лнэ лё̄ӈх хосыт яныгса̄т арыгтем ве̄рыста йисыт.
1718,Па̄вылн ва̄тах­кем э̄лум­хо̄лас ёхталасыт.
1719,"Тӯрва̄т па̄вылт нила пыг Олег, Илья, Андрей ос Алексей ё̄рнкол тӯщтын ма̄гыс а̄влат та̄стысыт."
1720,"Ма̄н вертолётыл тув ёх­ты­сӯв, Пётр Анямов та̄ра ё̄рнкол тӯщтуӈкве вуй­хатас."
1721,Ты ма̄ньщи хум Саран­па̄вылт о̄лы.
1722,"Тав ты ва̄р­маль ёмщакв ва̄гтэ, тот о̄лнэ ма̄хум ханищтасанэ."
1723,Ӯй йӣквнэ ма̄хум тӯ­лыг­лахтын маснут мас­нэ̄ныл ма̄гыс ё̄рнколув кол по̄хыт тӯщтыслув.
1724,Э̄типа̄лаг Савва Сам­биндалов Дмитрий апге ёт «Бураныл» Ӯй тотуӈкве та минасы̄г.
1725,Аквматэ̄рт э̄лыл писаль патамтан суй та е̄мтыс.
1726,"Ӯй кол­по̄хын тотвес, ань кон лю̄ляхо̄лнэ ма̄хум тӯйтыл ра̄вт­хатуӈ­кве та тӯлт­ха­тасыт."
1727,"Янге, ма̄не пуссын тӯйтыл равтве̄сыт."
1728,Тувыл а̄пщикве а̄ва юв та тӯлвес.
1729,"Пасан ва̄тан маныр э̄ри, таи щё̄пита­вес."
1730,Ма̄хум пуссын юв щалт­сыт ос тав э̄лы-палэ̄т пуӈк пинсыт.
1731,"Э̄кват ёмас­пал нупыл, хум хо̄тпат ос во̄ртыпал нупыл ӯнт­сыт."
1732,"Ос са̄ӈквылтап та̄н та ква̄лтапавес, ма̄хум Ӯй йӣквуӈкве та о̄выл­тах­тасыт."
1733,О̄выл хӯрум э̄тэ-хо̄талэ хум хо̄тпат тулыглапыт тӯлыгласыт.
1734,Юи-о̄выл хо̄тал ка̄сыӈ па̄вылныл о̄лнэ ма̄хум та̄н На̄й-О̄тыраныл сэ̄гамалнэ ма̄гыс ялпыӈ йӣквыт хум хо̄тпатн йӣкве̄сыт.
1735,"Тувыл ос Савва Сам­биндалов Олег яныг пыге ёт, Владимир Меров, Денис Вынгилев ос Евгений Анямов ялпыӈ э̄рыг э̄ргысыт."
1736,Ты «Ӯй йӣкв» Государ­ственный Дума депутат нэ̄ Татьяна Степановна Гоголева ва̄руӈкве нё̄ты­стэ.
1737,Тав са̄всыр ма̄тт о̄лнэ ма̄хманув Турва̄т па̄вылн акван-атыгласанэ.
1738,Николай МЕРОВ
1739,"Ма̄ньщи газета ловиньтан ма̄хумтенув, на̄н ань ул ка̄саласлы̄н – газетав о̄выл ло̄псэ̄т по̄с ва̄рсӯв, тав рущ щирыл кьюар-код ла̄ваве, ты ла̄тыӈ английский ла̄тӈыл ёхтыс – QR-код."
1740,"Тамле по̄с таима̄гыс ва̄рыслув, газетав ка̄сыӈ номере ще̄пт о̄щнэ телефонын хосыт молях хо̄нтуӈкве вос ве̄рмыс­лын."
1741,"Ань ищхӣпыӈ порат о̄лэ̄в, тамле телефонанув пуссын са̄всыр програм­мат о̄ньще̄гыт."
1742,"Хунь газе­тав ка̄тн выглы̄н, теле­фонт программа пӯн­сэлы̄н ос та по̄сн тактэлы̄н, теле­фо­нын по̄ри пувелы̄н, сохтыл пувуӈкве ат э̄ри."
1743,Ты по̄с хосыт на̄н кӯс­тырыг интернетын ва̄рум потранув ма̄ньщи ла̄тӈыл хо̄нтыянын ос рущ ла̄тӈыл тот о̄с хансым о̄лэ̄гыт.
1744,"Ōс акв ёмас ля̄ххал - ты та̄л сыс газетав янытэ̄т нё̄тнэг ва̄рилӯв, ка̄сыӈ ло̄псыт хурит са̄всыр оспаг по̄слым хультуптыянӯв, ты та̄л сэ̄мыл ос я̄ӈк хурит ва̄руӈкве ат патэ̄в."
1745,"На̄н ма̄гсылын ма̄н таве нё̄тнэг ва̄рилӯв, пӯмщалахтым ловиньтэ̄н ос на̄нти ма̄­навн пищмат хансэ̄н."
1746,"Хаснэ ля̄ххаланув, потранув, хуриянув пус­сын тот тит ла̄тӈыл ло­винь­таӈкве ве̄рмиянын, хотьют ма̄ньщи потрыт ос рущ ла̄тӈыл ва̄ӈкве таӈхи, тот тах хо̄нтыянын."
1747,"Ма̄н ань ВКонтакте
https://vk.com/khanty_yasang
, Однокласники
https://ok.ru/khantyyasang
, Фэйсбук
https://www.facebook.com/groups/khanty.yasang/
, Инстаграм
https://www.instagram.com/khanty_mansi_mir/
ищхӣпыӈ ма̄т группат о̄ньще̄в, тот ма̄н тох ла̄в­хатсӯв – «Ханты Манси Мир»."
1748,"Ты коныпал ищхӣпыӈ ло̄пс интернетыт о̄с о̄ньще̄в, таве ла̄вилув интернет-издание «Ханты Манси Мир»
https://khanty-yasang.ru/
, тыт ос пуссын газетанув ва̄рим о̄лэ̄гыт, са̄в та̄лыт сыс газетанув тот хо̄нтуӈкве ве̄рмиянын."
1749,"На̄нти ма̄навн пищ­мат хансэ̄н, хотьют э̄рыӈ такви рӯтанэ урыл манос па̄влэ урыл хансуӈкве таӈхи."
1750,"Манос хотты рӯтын янытлаӈкве таӈхилы̄н, тав уре̄тыл потыр хансэ̄н."
1751,"Хансэ̄н, хури по̄с­лэ̄н ос ма̄н палтув те̄тэ̄н, адресув тамле: e-mail:
gazeta@khanty-yasang.ru
."
1752,"Потрыт ро̄ви рущ ла̄тӈыл хансуӈкве, ма̄н та̄наныл газетав ма̄гсыл ма̄ньщи ла̄тӈыл ма̄нти толмащлыянӯв."
1753,"Пуста̄гыл о̄лэ̄н, ма̄ньщи газетав ловиньтэ̄н!"
1754,"Галина КОНДИНА, редакцият рӯпитан кӯщай нэ̄"
1755,Мо̄лалнув а̄гит-пыгыт Ханты-Мансийск ӯст касылн акван-атхатыгласыт.
1756,Россия ма̄ янытыл са̄всыр ма̄ныл пуссын аквъёт атса̄т са̄виткем ня̄врамыт тыг ёхталасыт.
1757,Ма̄н округув ма̄гыс ва̄т нупыл акв хо̄тпа кассыт.
1758,Рущ щирыл ты касыл «самбо» ла̄ваве.
1759,"Ань ля̄ххал тотнэ колт округ касыл щирыл кӯ­щай хум Сергей Артамо­нов, Россия ма̄т самбо э̄лаль тотнэ кӯщай хум Валерий Радченко ос Югра ма̄т самбо феде­ра­ция кӯщай хум Констан­тин Дыбенко ты касыл урыл потыртасыт."
1760,Та̄л о̄вылтахтам порат тыт кит яныг каснэ ва̄р­малиг щё̄пита̄лвесы̄г.
1761,Ты э̄лы-па̄лт «Водное поло» нампа витыт мечикыл ён­гын ва̄рмаль о̄лыс.
1762,Ань пе̄рщин тэ̄лат ня̄врамыт са̄т весовой категория щирыл ма̄гылн тагатан по̄сыт вуянтасыт.
1763,Ты ка­сылн щё̄питахтын ма̄гыс а̄гит-пыгыт Екатеринбург ӯсн ялсыт.
1764,"Тот щар ма̄к ё̄р, ка̄ркам ос ма̄щтырыг пе̄рщин а̄гит-пыгыт я̄нас пе̄рияве̄сыт."
1765,Ань та̄н ма̄н ма̄в но̄х-паттын ма̄гыс ты пе̄рщисыт.
1766,Югра ма̄т «самбо» касылт каснэ хо̄тпат ва̄­тихал но̄х-патыглэ̄гыт.
1767,"Кӯщаит ла̄вманыл щирыл, ань о̄выл места вим хо̄т­пат мирхал чемпионат ва̄рнэ порат тув касуӈкве минэ̄гыт."
1768,Китыт места вим хо̄тпат ос Европа ма̄н ка­сылн ке̄тавет тах.
1769,Хӯрмит места вим хо̄тпат ос та̄н ётаныл со̄пасыг яласаӈ­кве патэ̄гыт.
1770,"«Самбо» – ма̄ньщи ла̄тӈыл толмащлаӈкве ке, ты хо̄тпа пе̄рщим такви­на̄тэ ӯргалытэ."
1771,Ты касы­лыт лю̄лим манос колкан тармыл пе̄рщуӈкве ро̄ви.
1772,"Хотьют ё̄рнуве̄г о̄лы, тав но̄х та паты."
1773,Ты ва̄рмаль Советский Союз о̄лум порат э̄лаль тотуӈкве патвес.
1774,"Юи-о̄выл мирхал касыл о̄лум по­рат, пуссын аквъёт са̄тлов арыгтем са̄всыр ма̄ныл каснэ хо̄тпат ты ва̄р­мальн акван-атхатыгласыт."
1775,Хо̄тал нэ̄глын е̄рт о̄лнэ ма̄хум о̄с акв тамле хурип касыл о̄ньще̄гыт.
1776,Тот ты ва̄рмаль «дзюдо» ос «джиу-джитсу» ла̄ваве.
1777,Ань ты пе̄р­щин ва̄рма­льн са̄выӈ­па̄лэ ма̄ньлат хо̄т­пат ханищтах­туӈкве ка̄­са­ще̄гыт.
1778,Ань ма̄н ма̄вт пуссын аквъёт нила со̄­тыра арыгтем ня̄врам ты касылн яланты.
1779,Ка̄­сыӈ та̄л­ныл иӈ са̄в а̄гит-пы­гыт пе̄р­щуӈкве ёхтэ̄гыт.
1780,Ок­ру­гувт ты касылн нила­хуй­плов ӯсытт ос район­ытт ня̄врамыт ма̄гыс щё̄пита­вес.
1781,Ты каснэ колыт ань пуссын э̄рнэ утыл та̄с­тым о̄лэгыт.
1782,Округувт пуссын аквъ­ёт китхуйплов тамле каснэ колыт рӯпитэ̄гыт.
1783,Ты коныпал ань школат ня̄в­рамыт о̄с ханищтавет.
1784,Ань ма̄н ма̄вт пуссын аквъёт кит со̄тыра са̄вит ня̄врам пе̄рщуӈкве ханищтавет.
1785,"Ма̄хумаквет, на̄н ня̄в­рамын тув хансуӈкве ка̄­сащегы̄н ке, о̄влэ̄т ле̄ккар колн ялэ̄н, тот ня̄врамын вос уральтаве, таве̄н ты касылн ялантаӈкве ро̄ви манос а̄ти."
1786,"Ня̄врам янытэ̄т пуста̄­гыл ке о̄лы, то̄нт ущ таве каснэ колн тотуӈкве ро̄ви."
1787,Ты пе̄рщин ва̄рмальн ялнэ ма̄гыс маснут ёвтуӈ­кве э̄ри.
1788,Ты маснутыт ёвтнэ ма̄гыс нилахкем со̄тыра са̄вит солко̄ви ойтуӈкв э̄ри.
1789,"Ты а̄ти сака са̄в олн, мо̄т касылн ялнэ ма̄гыс маснутыт тынаныл иӈ са̄внувег о̄лэ̄гыт."
1790,Николай МЕРОВ
1791,Ре̄тыӈ ю̄свой э̄тпос 13 ос 14 ӯщлахтын хо̄талыгт Ханты-Мансийскт ӯст о̄лнэ ма̄хум «Хо̄тал» нампа А̄с-угорский театр спектакль сунсуӈкве во̄выглавесыт.
1792,Тав Еремей Айпин «Подвиг военфельдшера.
1793,Реквием сентября» хан­сым потре щирыл ва̄р­вес.
1794,Тот Елена Артеева.
1795,"Ха̄ль­ӯс район Саранпа̄вылт самын патум нэ̄, о̄лупсатэ урыл потыртаве."
1796,Елена Ханты-Мансийск ӯст ле̄ккар-нэ̄г ханищ­тахтас.
1797,"Юн тав э̄руптан пыге̄н ӯрвес, тэ̄н акван-минуӈкве потыртахтым о̄лсы̄г."
1798,"Ос илттыг яныг хо̄нт о̄выл­тахтас, ма̄ньлат а̄гииг-пыгыг хо̄нтлуӈкве та тотвесы̄г."
1799,Та па̄сыл тэ̄н акван ат та хо̄нтхатыгла­сы̄г.
1800,Елена Артеева мо̄т а̄гит ёт Сталинград ӯс ляпат хо̄нтлум ма̄тыт са̄лтатыт пусмалтас.
1801,"Акв щёс та̄н медсанчасть по̄ханылн немец танк нэ̄глапас, ос пуссын а̄ла ты порславе̄сыт."
1802,"Лена ма̄хманэ ро̄ӈхувласанэ, хот вос тӯйтхатсыт, та сыс такви танк ляльт ква̄­ла­пас ос граната вущка­сас."
1803,"Тох ма̄хманэ лылы­яныл нэ̄глысыт, ос Елена Артеева то̄нт та порсыс."
1804,"Ань Леонид Архипов, ты спектакль щё̄питам кӯщай хум, ла̄выс: «Тамле пилта̄лыг ва̄рум тэ̄латэ ма̄навн ань торгамтаӈкве э̄ри – тав щире̄тыл аквтох ва̄рну­вув ман а̄ти?"
1805,"Ма̄н, ань ты хо̄­тал о̄лнэ ма̄хум, та э̄лум­хо̄лас осэ-сāйтэ̄т ма̄н иӈ о̄лэ̄в ман а̄ти?"
1806,Ты спектаклюв ма̄н я̄ӈк на̄тнэ э̄тпос 9 хо̄тал кастыл янытэ̄т щё̄питылӯв тах.
1807,То̄нт Елена Артеева Саранпа̄вылт о̄лнэ рӯтанэ улпыл тыг ёхталаӈкве ве̄рме̄гыт.
1808,"Ма̄н о̄лнэ ма̄в­ныл са̄в нэ̄квет хо̄нтлуӈ­кве минасыт, то̄ват хо̄т-а̄ти порславе̄сыт, та̄наныл ка̄стым о̄с потыртаӈкве патэ̄в, наманыл пуссын та̄ра-паттыянув."
1809,"Ты спектаклюв пуссын хо̄нтлам ма̄хманув ка̄стын ос номнэ ма̄гыс ва̄рилӯв, ма̄хумн акваг номим вос о̄щве̄сыт ос маныр пилыщмаӈ пора о̄лыс – вос ва̄ганыл»."
1810,Ты спектакль ва̄рум ма̄хум наманыл ла̄вве̄сыт ос пӯмащипа ла̄тӈыл ке̄т­ве̄сыт.
1811,"Тыи хурит по̄слан хум Вячеслав Зайчиков, э̄рыгсовта̄ныт щё̄питан хум Василий Сердышев, ос йӣквыт ханищтан нэ̄ Евгения Беспалова."
1812,Ань тув э̄рмыглан пормасыт ёвтын ма̄гыс ос пуссын ёмщакв щё̄питан щирыл культура департаментыт рӯпитан кӯщай хум Артур Латыпов нё̄тыс.
1813,"Тувыл Татьяна Фоми­ных, А̄с-угорский ма̄хум театрыт рӯпитан нэ̄, тав аквтуп Лена Артеева о̄лыс."
1814,"Татьяна такви о̄с Саран­па̄вылныл о̄лы, тав ётэ онто­лов хо̄тпа ты па̄вылныл театрыт рӯпи­тэ̄гыт."
1815,"Елена Артеева, та̄н пуссын яныт­лахтэ̄гыт."
1816,Тамара МЕРОВА
1817,Ха̄льӯс район Сарапа̄вылт Анатолий Данилович Сайнахов о̄лы.
1818,Тав ань во̄раим ос хӯл алыщлым яласы.
1819,Мо̄лал тав Ханты-Мансийск ӯсн ёхталас.
1820,"Ме̄н тав ётэ акван-хо̄нтхатыгласме̄н, ма̄ньщи хум такви о̄лупсатэ урыл потыртас."
1821,"А̄ще наме Данил Александрович Сайна­хов о̄лыс, тав Настащ Тāнил ла̄выглавес."
1822,Хум Сӯкыръя па̄вылт 1937 та̄лт самын патыс.
1823,Школат нила класс мус ханищ­тах­тыс.
1824,Тувыл са̄в та̄л совхозт хӯл алыщлым ос во̄раим рӯпитас.
1825,"Во̄раян ва̄р­мальн тав Николай Васильевич Вьюткинын ханищтавес, тэ̄н аквъёт во̄рт алыщлым ё̄мыгтасыг."
1826,Та̄нил ма̄ньта̄гыл ома­тэ̄н янмалтавес.
1827,1941 та̄лт а̄тятэ Александр Афанась­евич хо̄нтлын ма̄н тотвес.
1828,Тав Ленинград ӯс ляпат хотты ма̄т хо̄нтлыс.
1829,Хум 1944 та̄лт ва̄т са̄г­рапнал э̄тпост хо̄нтлы­матэ ва̄нэтал та хультыс.
1830,"Александр Афанасьевич иӈ хӯрум ягпыг о̄ньщис, та̄н пуссын хо̄нтлын ма̄­ныл юв ат ёхтысыт."
1831,Тав война э̄лы-па̄лт Анастасия Гаври­ловна Сетова нэ̄г тотыстэ.
1832,Тэ̄н кит ня̄врам Та̄нил ос Та̄рья о̄щсы̄г.
1833,"Анатолий оматэ наме Акулина Мартыновна Сайнахова, такви о̄парищ наме Вьют­кина, о̄лыс."
1834,Тав Сӯкыръя па̄вылт 1937 та̄лт самын патыс.
1835,Школа юи-па̄лт о̄влэ̄т интернатт кол­кан ловтым рӯпитаӈкве пат­хатыглас.
1836,Тувыл совхоз сверопе̄рмат рӯпитас.
1837,Анатолий са̄т та̄лэ то̄влум порат оматэ а̄тимыг е̄мтыс.
1838,Э̄кваг-о̄йкаг хӯрум ня̄в­рам янмалтасы̄г.
1839,"Яныг пыге̄н Александр, а̄гитэ̄н Клавдия, пити-патта пы­ге̄н ос Анатолий."
1840,Са̄ртын Саранпа̄выл совхозт хӯл алыщлан хо̄тпат Сортыӈ­ъя̄ па̄выл нупыл «Со̄пак ло̄мтын» хӯл алыщлаӈкве ке̄­тыглаве̄сыт.
1841,Александр тот щаквыт порсыс.
1842,"Клав­дия ань Саранпа̄вылт пенсия-олн вуим о̄лы, о̄йкатэ щирыл о̄парищ наме Селяева."
1843,"Анатолий ос ма̄нь­та̄гыл оматэ та̄л хультыс, тав щаще̄кватэ̄н Анаста­сия Гавриловнан ты ян­малтавес."
1844,"Пыг школа а̄ст­ламе юи-па̄лт хо̄тхуй­плов та̄лэ ущ то̄влыс, тав та̄ра совхозт хӯл алыщлан хо̄т­паг рӯпитаӈкве патыс."
1845,1986 та̄лт армиян вуйвес.
1846,Ма̄ньлат пыг Москва ӯс ляпат связистыг лусытас.
1847,"Колыт ӯнттыс
Армияныл юв ёхтыс ос Сосьвинский экспеди­циян кол ӯнттын хо̄тпаг рӯпитаӈкве патхатас."
1848,"Тот 1988 та̄лныл 2017 та̄л мус рӯпитас, колыт ӯнт­тыс ос то̄ва колыт нас хот-щё̄питасанэ."
1849,"Аквматнакт тувыл по̄хын минас, кит та̄л Усик Маркосян пред­приниматель палт колыт ӯнттым рӯпитас."
1850,"Тот па̄выл котильт акв яныг ла̄пка, кит о̄лнэ кол ос рӯпата ва̄рнэ кол ӯнттыс."
1851,Та хум лӯима̄ отдел хосыт сосса ма̄хум ма̄гыс колыт ӯнт­туӈкве е̄мталас ос ты ва̄р­маль щирыл рӯпататэ э̄лаль ат минас.
1852,Анатолий Данилович ювле экспедициян рӯпи­таӈкве во̄ввес.
1853,То̄нт столяр­кан рӯпитаӈкве патхатас.
1854,"Тот па̄ртыт сылыс, кол ис­насыт, а̄вит ос мо̄т са̄в­сыр утыт ва̄рыс."
1855,Акв ма̄т атхуйплов та̄л рӯпитас.
1856,Тувыл экспедиция вунь­щалыг патыс.
1857,"Ма̄хум ол­наныл акв па̄лэ ойтве̄сыт, акв па̄лэ тох аты ойтве̄­сыт, тувыл пуссын по̄хын та миныгласыт."
1858,"Ётыл хунь экспедиция лап-пантвес, тот хультум пормасыт мирн ла̄кква-хартыглаӈкве патве̄сыт."
1859,"Тыима̄гыс экспедиция кӯщай Анатолий Дани­лович ла̄выстэ, столяр­ка такви палтэ Сӯкыръя па̄вылн вос тотытэ."
1860,"Хум столярка такви палтэ вистэ, экспедицияныл олн во̄вуӈкве ат патыс."
1861,Ань ты столяркатэ̄т са̄в­сыр рӯпата ва̄ри.
1862,"Аквматнакт тав лес­хозт норыт яктым рӯпи­тас, ты урыл пӯмащ потыр потыртас."
1863,То̄нт та̄н лувыл норыт Саранпа̄вылн хар­тыгласыт.
1864,"Во̄рт ма̄хум рӯ­патаныл по̄йтсыт, хохса хартуӈкве ёл-ӯнтсыт."
1865,"А̄мп хотыл нэ̄глапас, хум хо̄тпат таве ня̄влын ма̄гыс аквторыг ро̄ӈхал­тах­тасыт."
1866,"Лувыт хот-рох­тысыт, норыӈ та̄гыл э̄л нёвумтасыт, Саранпа̄выл нупыл та ха̄йталтасыт."
1867,"Анатолий ос акв ма̄ньщи хум Николай Дани­лович Сайнахов, аквъёт лувыӈсуныт юи-па̄лт ва̄т нупыл ат ве̄рыста ха̄йт­сы̄г."
1868,"Туп суныт ляпан ёхтэ̄г, луванэ̄н о̄с э̄лаль та ха̄й­тал­тэ̄гыт, тох Сӯкыръя мус та ёхтысы̄г."
1869,Ётыл ты ва̄рмаль ма̄гыс ма̄хум маткем та мовиньтасыт.
1870,"Ще̄мьятэ урыл
Ма̄ньщи хум э̄кватэ Мария Митрофановна Сайнахова, такви о̄парищ наме Тихонова, нэ̄г-хумыг хус арыгтем та̄л аквъёт о̄лэ̄г."
1871,Хурум пыг янмал­та­сы̄г.
1872,Яныг пыге̄н Андрей Саранпа̄вылт ня̄врамыт ханищтан колт рӯпиты.
1873,Э̄кватэ̄нтыл акв ня̄врам янмалтэ̄г.
1874,Ань о̄лнэ колэ̄н о̄с а̄тятэ̄н ӯнттувес.
1875,"Котиль пыге̄н Влади­мир, тав Ягрим па̄выл кол­леджит ханищтахтас."
1876,А̄стламе юи-па̄лт тот нэ̄ тотыс.
1877,"Ви­талина Аня­мова, ма̄ньщи а̄гил акван-о̄л­мыгтасыг."
1878,"Ань э̄ква­тэ̄нтыл Саран­па̄вылн ва̄нтлысыг, акв а̄ги­рищкве о̄ньще̄г."
1879,"Ма̄нь пыге̄н ты та̄л школа а̄стлы, ёмщакв ха­нищтахты, учителитн сака янытлаве."
1880,Пыгри­щакве школа а̄стланэ̄т юи-па̄лт Ханты-Мансийск ӯст э̄лаль ханищтахтуӈкве номсы.
1881,Анатолий Данилович ань рӯпатта̄л о̄лы.
1882,"Ма̄хум рӯпатта̄л о̄лнэ олныл ой­тавет кос, ос таве̄н тув хас­хатуӈкве э̄сырма."
1883,Такви ё̄ре̄тыл олн сэ̄лы.
1884,Рӯпи­таме сыс Саран­па̄вылт ос Сӯкыръят о̄лнэ ма̄хум ма̄гыс ва̄тахкем са̄вит кол ӯнт­тыс.
1885,Ты коныпал тав йӣв­ха̄пыт ос мо̄т са̄всыр э̄рнэ пормасыт ма̄щтыр­лы.
1886,Ты пормасыт ва̄руӈкве Микул акитэ̄н ханищтавес.
1887,"Мāщтыр хо̄тпат
Ань Саранпа̄вылт ма̄ньщи ма̄хманув халт тамле ма̄щтыр хо̄тпа сака мощща хультыс."
1888,"Акв хум ты Михаил Юрьевич Хозумов, тав тӯпыт, ма̄нь­ха̄пыт, саранха̄пыт, матыр-а̄ти пуссын ва̄руӈкве ха̄сы."
1889,Ма̄ньлат хо̄тпат халт ос Виктор Гаврилов ма̄щ­тыр­лы.
1890,Ты ма̄ньщи хум Анато­лий Даниловичин ха̄пыт ва̄руӈкве ханищтавес.
1891,Ты коныпал тав колыт ӯнттым рӯпиты.
1892,"Оматэ Тамара Даниловна Сайнахова, ма̄ньщи нэ̄, тав Саранпа̄вылт о̄лы."
1893,Анатолий Данилович ань во̄раим ос хӯл алыщ­лым яласы.
1894,"Хум ла̄вме щирыл, ань такви яныгмам па̄влэ̄н сака хартаве."
1895,Тыи­ма̄гыс Сӯкыръя па̄вылт такви ма̄гсылэ кол ӯнттыс.
1896,Э̄кватэ̄нтыл тув ва̄нт­луӈ­кве номсэ̄г.
1897,"Тот, сакати, хӯлпаим ос во̄раим акв ма̄т тармыл о̄луӈкве ро̄ви."
1898,Саранпа̄вылт о̄лнэ колэ̄н ос ма̄нь пыге̄н хультуп­тытэ̄н.
1899,"Тамле ты ве̄щкат, ма̄щ­тыр хум Саранпа̄вылт ты о̄лы, ня̄враманэ пуссын колыл та̄стысанэ."
1900,Николай МЕРОВ
1901,Ре̄тыӈ ю̄свой э̄тпос 21 хо̄талэ – ма̄ янытыл ща̄нь ла̄тыӈ ялпыӈ хо̄талыг ла̄ваве.
1902,Ты кастыл ма̄н газета ва̄рнэ колн Дума депутатыг рӯпитан ма̄ньщи хум Руслан Михайлович Проводников во̄выгласлув.
1903,"Тав бокс касыл щирыл намыӈ-суиӈ хо̄тпаг о̄лы, «Чемпион мира» намыл майвес."
1904,"Рӯпататэ урыл китыгласлув, хо̄т яласы, хотьют ёт хо̄нтхатыглы, ща̄нь ла̄тыӈ о̄вылтыт пӯмщалахтасӯв."
1905,"Руслан тох потыртас:
– Рӯпатам щирыл са̄в ма̄т яласэ̄гум – Ха̄льӯс район ос округ янытыл, Россият о̄лнэ мо̄т ма̄т нупыл о̄с яланта̄лэ̄гум."
1906,Депутатский рӯпатам коныпал спортивно-общественный тэ̄лат ва̄ре̄гум.
1907,"Хунь ты рӯпатан вуйхатасум, Думат пуӈк­тотнэ о̄йкан та̄ра ла̄всум, ам Ха̄льӯс район янытыл о̄лнэ ма̄нь па̄влыт торыг рӯпитаӈкве патэ̄гум."
1908,Ты рӯпатам ва̄рим ань ат та̄лыг ты е̄мтыс.
1909,Ха̄льӯс районувт та̄р­витыӈ тэ̄ла са̄в о̄лы.
1910,То̄ва колыт сака хоса ӯнт­та­вет.
1911,"Ма̄в э̄лынт о̄лы, тув мус минуӈкве рӯпатаӈ, таима̄гыс колыт ӯнттын ма̄хум тапалыт ма̄н ёх­тах­таӈкве ат таӈхе̄гыт."
1912,"Руслан ла̄ви, район янытэ̄т яласастэ, са̄в па̄влытт о̄лыс."
1913,"Ка̄сыӈ ма̄т  о̄влэ̄т школан щалтсы, учителит ос ня̄врамыт ёт хо̄нтхатыглы, потрами, китыглахты, э̄рыӈ матыр нё̄тмил та̄нанылн э̄ри."
1914,"Школан матыр э̄ри те, тав акваг нё̄ты, депутат фондэ̄ныл олн та̄сты ос ёвты."
1915,"Ла̄ви, ма̄нь па̄влытт о̄лнэ ма̄ньщи ма̄хманув сака нёмсат, э̄рнэ пормас ат те̄пыл о̄ньще̄гыт, нэ̄ма­тыр ат во̄ве̄гыт."
1916,"Ос яныг­нув па̄влытт о̄лнэ ма̄хумн тай а̄ла ты щёхыртавем, татем кантыӈыщ ам ётум потыртэ̄гыт, ла̄ве̄гыт, ма̄навн тыи-таи э̄ри."
1917,"Руслан оматэ Раиса Алексеевна ма̄ньщи нэ̄, Сӯкыръя па̄вылныл олы, такви о̄парищ наме Сай­нахова."
1918,А̄тятэ Михаил Александрович рущ хум.
1919,"Руслан Наташа э̄кватэ̄н­тыл хӯрум пыг янмалтэ̄г – Иван, Тимофей ос Егор."
1920,"Ма̄н китыглахтасув, ня̄враманэ ща̄нь ла̄тыӈ ва̄гыт, тав тох ла̄выс:
– Ма̄ньщи ла̄тыӈ ам ма̄ньта̄гыл хӯлыгласум."
1921,Омам ань яныг пыгум ма̄ньщи ла̄тӈыл потыр­таӈ­кве ханищтытэ.
1922,"Ня̄в­ра­мум юв ёхты, ща̄гтым потырты, манхурип ла̄тыӈ хӯнтамлас, ла̄ви, щаще̄к­ва­тэ̄нт ты ла̄тыӈ, та ла̄тыӈ ханищтасыг."
1923,"Ты ма̄гыс ам номтум ёмас, матъёмас омам апыгрищанэ ёт пот­рами."
1924,"Ха̄льӯст ам ща̄нь ла̄тыӈ ханищтан тэ̄ла ва̄руӈкве номсэ̄гум, рущ щи­рыл ла̄­ваве «Языковое гне­здо»."
1925,"Ня̄враманум тув ялан­та­нувыт, ма̄ньщи культура, та̄нти ла̄тӈаныл ханищ­танувыт."
1926,Округ кӯщаит ань сосса ма̄хум ща̄нь ла̄тӈаныл урыл номсуӈкве сака ат таӈхе̄гыт.
1927,Ты урыл ма̄нтина̄вн номсахтуӈкве э̄ри.
1928,"Ма̄ньщи ла̄тӈув но̄х-во̄рмалтан ма̄гыс са̄в э̄рнэ тэ̄ла Т.С. Гоголева ва̄ри, тав ань Государственный Дума депутатыг о̄лы."
1929,"По̄х хо̄тпатн тай ла̄тӈанув хунь э̄ре̄гыт, ты ма̄гыс сыманыл ат ща̄рге̄гыт."
1930,"Ла̄тӈув хотталь со̄йми те, я̄нас мирыг ловиньтаӈкве тах воссыг ат патаве̄в."
1931,"Саранпа̄вылн ва̄тихал ялантэ̄гум, тот сака ёмас ма̄хум о̄лэ̄гыт."
1932,"Тув ёхтэ̄гум, «Са̄лы лё̄ӈх» ма̄хманув э̄рге̄гыт, йӣкве̄гыт, ща̄ил айтавем."
1933,"Тот бокс касыл ма̄гыс я̄нас колнак о̄лы, матыр э̄ри те, нё̄тыгла̄­лыянум."
1934,"Ха̄льӯст ам на­мум­тыл намаим кубок ва̄рыг­ланэ̄в порат, тув Саран­па̄выл а̄гит-пыгыт акваг во̄винь­та̄лыянум."
1935,"Мо̄лты 9-ит кубок о̄лыс, касыл э̄лы-па̄лт ма̄ньщи ма̄хманув э̄ргысыт, йӣкв­сыт."
1936,"Сака са̄в мир атха­тыглас, колнакн ворил ла̄псыт."
1937,"Э̄лы хо̄н ма̄ныл намыӈ-суиӈ юртагум ёхталасыг – Денис Лебедев ос Михаил Кокляев, тэ̄н ла̄всы̄г: «Са̄в ма̄т о̄лсуме̄н, маныр ат ва̄щинтасме̄н, номсысаме̄н, Ха̄льӯсн са̄в мир хунь ёхты."
1938,"Ос тыг та­са̄вит ма̄хум атхатыглас, пуссын ёмас номтыл ё̄мыгтасыт, ма̄ньщи э̄ргыт хӯнтлысаме̄н, йӣквыт сус­суме̄н."
1939,"Руслан, ты касылт татем пӯмыщ о̄лыс."
1940,"Ме̄н ань наӈ палтын ханищ­тах­тыме̄н, юв ёхтыме̄н, тах о̄с ты щирыл ва̄риме̄н»."
1941,Ам ка̄сыӈ а̄лпыл ха̄й­тыг­тэ̄гум.
1942,"Нила ман ат щё̄с порат са̄йкалэ̄гум, крос­совкагум масапиягум, кон та ква̄лапе̄гум."
1943,То̄ва порат «Утро с чемпионом» тэ̄ла щирыл ам ётум са̄в хо̄тпа ха̄йты.
1944,"Ам ётум а̄лпыл ха̄йтыгтаӈкве тыг ма̄хум Москваныл ёхталэ̄гыт, китыглахтэ̄гыт, манрыг ам тыт округт о̄лэ̄гум, э̄л хотталь ат минэ̄гум."
1945,"Ам ювле ла̄ве̄гум, тыт самын патсум, яныгмам ма̄м э̄руптылум, янытлы­лум."
1946,Тыт о̄лнэ мир – ты ма̄к ёмас ма̄хум.
1947,"Ань ня̄вра­манум тыт щаще̄кваныл-о̄паныл ляпат яныгме̄гыт, та̄н тах о̄с ам хольтум та̄нти ма̄­на­ныл, ма̄ньщи мираныл янытлаӈкве патыяныл."
1948,Светлана РОМБАНДЕЕВА
1949,Ма̄н округувт пе̄с йис та̄гыл са̄в ма̄нь па̄влыт о̄лсыт.
1950,Колхозыт ос совхозыт ва̄рим юи-пāлт та ма̄нь па̄влыт пуссын акв хотты яныг па̄вылн акван-тӯлве̄сыт.
1951,Ма̄хум о̄с тув ва̄нтлуптаве̄сыт.
1952,Та щирыл са̄в па̄влыт хотталь та со̄ймысыт.
1953,Ань ты йист округ Дума депутатыт рӯпитанэ̄ныл порат са̄кконыт пирмай­тэ̄гыт.
1954,Ка̄сыӈ та̄л ты са̄к­коныт щирыл акв-тит ма̄нь па̄вылт хот та вивет.
1955,Са̄выӈпа̄лэ та па̄влытыт ма̄ньщи манос ханты ма̄хум о̄лсыт.
1956,Ты э̄тпост «То̄рум Маа» музейт рӯпитан ма̄хум акв тамле пāвыл урыл потыртасыт.
1957,"Ос тот о̄лум яныг ханты колта̄гыл урыл суссылтап ва̄рыгласыт, рущ ла̄тӈыл тох намаясаныл – «Род Дыбиных из Самутнёл»."
1958,"Пāвланыл яныг о̄лыс
Хосат Самутнёл нампа пе̄с па̄выл Ванзеват ляпат А̄с я̄ ва̄тат ӯнлыс."
1959,Тот са̄в ка̄ркам ханты ще̄мьят о̄лсыт.
1960,"Туи порат та̄н я̄ ва̄тат о̄лсыт, тэ̄лы ос мо̄т па̄вланылн ва̄нтлыгласыт."
1961,"То̄нт А̄ст сака са̄в хӯл о̄лыс, Самутнёл па̄выл я̄ ва̄тат ӯнлуме ма̄гыс па̄влыӈ хум хо̄тпат пус­сын хӯл алыщлым ос во̄­раим о̄лсыт."
1962,"Нэ̄т ос ня̄враманыл ёт юн о̄лсыт, колсори рӯпата ва̄рсыт, са̄всыр пормас ю̄нтсыт."
1963,"Ань ты суссылтапт пе̄с ханты нэ̄ супыт, нуй сахит, ла̄гыл маснут ос мо̄т пормасыт суссылтаве̄сыт."
1964,"Яныг рӯт мāхум
Пе̄с йис порат тот Константин Дыбин о̄лум, нэ̄тэ Самбиндалов рӯт­ныл Тāгт я̄ныл тотыстэ."
1965,Тэ̄н тит пыг (Тимофей ос Павел) ос тит а̄ги (Мария ос Марья) о̄щсы̄г.
1966,Тимофей па̄лыл щар ма̄к са̄в рӯт ты е̄мтыс.
1967,"О̄парищнаманыл рущ ла̄тӈыл Дыбины тох хас­вес, ос ханты ла̄тӈыл ты щирыл ла̄вве̄сыт – Няпины, Ныпины, Типины."
1968,"А̄с ма̄хум «нып» ла̄тыӈ о̄ньще̄гыт, та ла̄тыӈныл о̄парищ наманыл ты минас."
1969,«Нып» ма̄ньщи ла̄тӈын толмащлаӈкве те - ты сыст ёт-тотыглан пормас тох ла̄ваве.
1970,"То̄ва рӯтаныл ма̄гылн тагатан са̄в пос, янытлан нэ̄пакыт о̄щсыт."
1971,"Колта̄гла­нылт пуссын са̄в ня̄вра­мыӈыг о̄лсыт, таима̄гыс нэ̄квет «Материнская слава» ме̄талил янытла­ве̄­сыт."
1972,Ань музейт са̄всыр ме̄талит ос янытлан нэ̄­па­кыт суссылтаве̄сыт.
1973,"Ты рӯтныл о̄лнэ хо̄тпа
Музейт рӯпитан ханты нэ̄ Раиса Германовна Решетникова о̄с ты рӯтныл о̄лы."
1974,Тав ты музейт яныг суссылтап щё̄пита̄лыс.
1975,"Раиса Германовна ань тох потыртас:
– Ам пе̄с рӯтанум тин­суӈкв хунь о̄вылтахтасум, то̄нт та̄ра ты патыс – ма̄н Константин Дыбинныл е̄м­тум рӯтув сака яныг."
1976,"Ань ты хо̄тал мус ам атса̄ттем хо̄тпа наманыл та нэ̄пакн хассанум, то̄ваныл иӈ ат ва̄ганум."
1977,Рӯтанув ма̄ янытыл о̄лмыгтасыт.
1978,То̄ванув Россия са̄всыр ма̄тт о̄лэ̄­гыт.
1979,Э̄лы мо̄т хо̄н ма̄т о̄с о̄лэ̄гыт - Арабский Эми­раты нампа ма̄т.
1980,Ляпа рӯ­танув хо̄т-а̄ти рӯпитэ̄гыт.
1981,"Ат хум хо̄тпа товлыӈха̄пыт ураль­тан хотпаг ханищ­тахтасыт, тот рӯпитасыт."
1982,"Кӯщай нэ̄ потре
Людмила Алфёрова «То̄рум Маа» музей кӯщаиг рӯпиты."
1983,"Тав ань ла̄выс, матах та̄л та̄н ты пӯмыщ рӯпата ва̄ре̄гыт."
1984,"Ва̄рнэ тэ̄ланыл рущ ла̄тӈыл тох ла̄ваве – «История семьи – история страны, след прожитой жизни»."
1985,Та̄нти пе̄с мāхум рӯта­ныл урыл потыртаӈкве са̄в ма̄ньщи ос ханты хо̄тпа тув во̄выгласыт.
1986,"Ты мирн э̄рнэ рӯпата э̄лаль вос ва̄раве, то̄нт са̄в ма̄хум ёмащакв ва̄ӈкв патэ̄гыт – хоты па̄вылныл о̄лэ̄гыт, рӯтаныл хотьютыт."
1987,Валентина УЗЕЛЬ
1988,Ань са̄сныл матыр пормас ва̄руӈкв морсыӈ хо̄тпа ве̄рми.
1989,Ханты-Мансийск ӯст рӯпитан «То̄рум Маа» музей са̄сныл ва̄рим са̄всыр пормасыт акван-атсаныл ос ань ӯст о̄лнэ мирн суссылтыяныл.
1990,Ма̄н пе̄с ма̄хманув пуссын ма̄щтырыг о̄лсыт.
1991,"Та̄н во̄рн миннэ̄ныл порат матыр а̄ны, ня̄лы ёт ат тотыгласыт."
1992,"Вит аюӈкв те тахмае̄гыт, ха̄льныл са̄с нуе̄гыт, ӯмпи щуӈкырматэ̄­гыт ос таил вит а̄мартэ̄гыт."
1993,Хум хо̄тпат ос хӯлпыт ма̄гыс а̄хвтас ва̄рсыт.
1994,"Са̄с тӣврын а̄хвтас пиныяныл, ма̄нигтыяныл ос ёмащакв нэ̄гсалыяныл, тащир а̄хв­тас та̄рвит ма̄гсыл та ва̄рыгласыт."
1995,"Хӯл пиннэ ма̄гыс ос косум о̄лыс, паттатэ та̄кыщ ю̄нтвес ос асыл пасата̄л­вес, та асытныл витэ кон вос щурги."
1996,"Ос хум са̄в хӯл те пуви, таве̄н та̄рвитыӈ а̄ти ты хӯл юв тотуӈкве."
1997,"Ань ты хо̄тал мус во̄рт о̄лнэ ма̄хманув со̄втыт, па̄йпыт пуссын о̄ньще̄гыт."
1998,Ня̄враманыл ма̄гыс а̄па ю̄нтэ̄гыт.
1999,"А̄паныл пе̄с щирыл ю̄нтыяныл, хора­мыл щуртыяныл."
2000,"Ня̄врам ёмащакв тот вос хуи, ул вос пилуптаве."
2001,Ань Ханты-Мансийск ӯсн ёхталан мӯй ма̄хум ты пе̄с ва̄рмалит урыл музей колт потыртавет.
2002,Тот са̄сныл варим пормас са̄в атым о̄лы.
2003,Валентина УЗЕЛЬ
2004,Ты хурит армият лусытан ма̄ньщи пыг Николай Анатольевич Хозумов по̄слым о̄лы.
2005,Тав Забайкальский край Чита ӯст лусыты.
2006,"Коля Ха̄льӯс район Саранпа̄вылт яныгмас, тот школа а̄стлас."
2007,"Оматэ Надежда Борисовна Хозумова тох потыртас:
– Пыгум яныг таквс э̄тпос 25 хо̄талт армиян вуйвес."
2008,"Ла̄ви, ань учеб­ный частит о̄лы, ханищ­тахтэ̄гыт."
2009,"Яныгпо̄ль манос я̄ӈк на̄тнэ э̄тпост ла̄кква-ке̄тавет, то̄нт тах ущ та̄ра-паты, хоты войскан ликми."
2010,Колям сӯкыр э̄тпос 24 хо̄талт 1999 та̄лт Ӯст  са­мын патыс.
2011,"Саранпа̄выл школат 11 класс а̄стлас, тувыл Ханты-Мансийск ӯст о̄лнэ технолого-пе­да­гогический колледжин минас, колыт ӯнттуӈкве ханищтахтас."
2012,"Ювле хуль­тум та̄лт туи порат а̄стыс, рӯпитаӈкве е̄мталас кос, ат а̄лымас, таквсы ар­миян вуйвес."
2013,"Са̄ттем сыс акв щёс свонита̄лы, тав ётэ потыр­тэ̄в, китыглылӯв, хумус тот о̄лы."
2014,Ка̄сув холас.
2015,"Колям ла̄ви, армият ёмас, та̄кыщ о̄ньщавет, а̄лпыл но̄х-ква̄лттавет, хо̄тал палыт ханищтахтэ̄гыт, ка­раулын ялантэ̄гыт, э̄ти­па̄­лаг мори ат ё̄ме̄гыт, та̄ра ёл-хуюӈкв щё̄питах­тэ̄гыт."
2016,"Ёмас тэ̄нутыл тыт­тавет, сыманыл ат э̄тгалавет."
2017,"Лусытан пыгыт хала­нылт пуссын юртыӈыщ о̄лэ̄­гыт, вори ат тотэ̄гыт."
2018,"Ма̄н ма̄вныл ня̄врамыт тот о̄с лусытанэ̄ныл – Саран­па̄вылныл о̄лэ̄гыт, акв пыг Кульпасныл о̄лы, тувыл Ха̄льӯс район яны­тыл вуим ня̄врамыт."
2019,"Армия­нылт са̄в рота о̄лы, та щирыл ла̄кква-уртве̄сыт."
2020,"– Надежда Борисовна, наӈ хотыл о̄лэ̄гын?"
2021,– Ам Ло̄пмуст самын патсум.
2022,"Са̄т та̄лум порат ма̄н колта̄глув Кульпасн ва̄нтлыс, э̄лаль тот ханищ­тахтасум, яныгмасум."
2023,"Омам Татьяна Павловна, а̄тям Борис Николаевич Албин, рыбакыг рӯпитас."
2024,"Ам ат ня̄врам о̄ньще̄­гум – яныг пыгум Саша, яныг а̄гим Люда, котиль пыгум Коля, ма̄нь а̄гим Вика, ма̄нь пыгум Йӣквар­ка-Егор."
2025,"Сашам, Людам ос Викам Ханты-Мансийск ӯст о̄лэ̄гыт."
2026,"Егорум Бело­ярскийт авто­меха­никыг ханищ­тах­ты, ма̄шинат ёт рӯпи­таӈ­кве паты."
2027,"Хӯрмит та̄л ты ханищ­тахты, ты та̄л а̄сты."
2028,"Яныг пыгум кит ня̄врам о̄ньщи – Максим о̄выл классыт ханищтахты, ма̄нь апыгрищум сади­кын ялан­ты."
2029,"Сашам води­телиг рӯ­питы, тав 2012-2013 та̄лт армият лусытас, Саратов ӯст."
2030,"Ты пора улпыл ма̄нь пыгум лусы­таӈкве виве, туи ман таквсы."
2031,"Таквсы виве те, Коля кыгщитэ кит та̄л ат ка̄салытэ."
2032,"Ня̄враманум а̄тяныл Анатолий Егорович Монго­лият лусытас, 1985-1987 та̄лытт."
2033,"Оматэ Александра Ивановна, такви о̄парищ наме Тихонова о̄лыс."
2034,О̄йкам Тамара увщитэ̄нт юртыӈ ня̄врамыг о̄лсыг.
2035,О̄ныпум ос о̄йкам хосат а̄тимыг е̄мтсыг.
2036,"Тамара колта̄глэ ёт Саранпа̄вылт о̄лы, хӯрум пыг ос а̄ги о̄ньщи."
2037,Ня̄враманум ма̄нь по­рат Хо̄рыӈпа̄вылт яныг­масыт.
2038,"Хӯл алыщлаӈкве ха̄сэ̄гыт, туи няслуӈкве, толгуӈкве яланта̄лэ̄гыт, а̄кванылн пум ва̄руӈкве нё̄тэ̄гыт."
2039,– Ань са̄лтатыт аман пищма хансэ̄гыт?
2040,"Э̄лнаӈ телефон манос сыре-сыр ищхӣпыӈ ут хунь о̄лыс, пыгыт юв акваг пищма ке̄тсыт."
2041,"– Колям акв пищма хансыглас, ма̄н мощ о̄лэ̄в, пищматэ о̄ста ловиньты­лув."
2042,"Тав ке̄тум пищматэ татем пӯмыщ ловинь­таӈкве, ляпа ма̄хманэ̄н, рӯтанэ̄н паща ла̄тыӈ ке̄ты, ла̄ви, ка̄сэ холас, ма̄н урувт акваг номсы, ма̄нав э̄руптытэ."
2043,"Ма̄н тав уре̄т о̄с номсэ̄в, таквсы тах юв ӯруӈкве патылӯв."
2044,"Ма̄н тыт пуссын акв ляпат о̄лэ̄в, тав ос тот хо̄т мирыӈ ма̄т та лусыты, атхунь такви ма̄хманэ ос ма̄тэ урыл номсы."
2045,"Ма̄н, «Лӯимā сэ̄рипос» газета ва̄рнэ ма̄хум, Николай Анатольевич ялпыӈ хо̄талыл янытлы­лув!"
2046,"Ты я̄тил ма̄ньщи пыг пуста̄гыл вос о̄лы, ёмас номтыл вос лусыты."
2047,"Ома­тэ̄н, колта̄гыл ма̄хманэ̄н, рӯтанэ̄н са̄в ёмас, сымыӈ ла̄тӈыл ке̄таве."
2048,Светлана РОМБАНДЕЕВА
2049,Ювле хультум та̄л яныг кӯщай нэ̄ Наталья Комарова ля̄ххал тотнэ ма̄хум ёт хо̄нтхатыглас ос хӯрум арыгкем щё̄с та̄н ётаныл потыртас.
2050,"Ма̄н, ма̄ньщи газетат рӯпита хо̄тпат, китыглах­тын ла̄тыӈ о̄с о̄щсӯв."
2051,"Округувт 2006 та̄л па̄сныл ма̄ньщи, ханты ос ё̄рн ще̄мьят кол ёвтнэ манос ӯнттын ма̄гсыл субсидия-олныл та̄ставет."
2052,Са̄в ма̄хум тув хасхатасыт ос олн-нё̄тмил иӈ ӯре̄гыт.
2053,"Тувыл ты программа хосыт ма̄хум заявление-нэ̄паканыл 2013 та̄л мус пирмайтаве̄сыт, ань мо̄т сосса ще̄мьят хасхатуӈ­кве тув воссыг ат ве̄рме̄­гыт."
2054,"Ос мо̄т йильпи прог­ра­м­ма ты мирыт ма̄гсыл рӯ­питаӈ­кве паты ман а̄ти, ты урыл яныг кӯщай нэ̄ китыглаӈкве тахсӯв."
2055,"То̄нт э̄рнэ тэ̄ла урыл пӯмщалахтуӈкве ат а̄лы­масӯв, ос ётыл пищмал ке̄твесӯв."
2056,Тот та урыл хансым о̄лыс.
2057,Ты та̄лныл ма̄хум суб­сидия-олныл округ кол ӯнттын департаментныл мивет.
2058,"Тот рӯпитан хо̄тпат ма̄навн тох хассыт:
«Ань сосса ма̄хум «Предостав­ление субсидий на прио­бретение или строитель­ство жилых помещений отдельным категориям граждан» ос «Развитие жилищной сферы» нампа кит программаг щирыл олныл нё̄тавет."
2059,Ты оче­редин сосса ма̄хум хас­ха­туӈкве вос­сыг ат ве̄р­ме̄гыт.
2060,"Ос мо̄т йильпи про­грамма то̄нт рӯпи­таӈкве о̄вылтахты, хунь тыг хасхатам щё̄мьят пуссын олныл мивет."
2061,"2020 та̄л сыс 646 сосса ще̄мьят олныл нё̄тве̄сыт, та̄н пуссын аквъёт округ бюджетныл акв млрд 940 млн арыгкем солко̄вил та̄стуве̄сыт."
2062,"2006 та̄л па̄сныл хӯрум со̄тыра 858 ще̄мья олныл майве̄сыт, та̄н пуссын аквъёт 8 млрд 447 млн арыгкем солко̄ви висыт."
2063,Ань иӈ кит со̄тыра 126 сосса ще̄мьят субсидия-олн ма̄гсыл оче­редит хасхатым о̄лэ̄гыт.
2064,Та̄нанылн нё̄тнэ ма̄г­сыл 6 млрд арыгкем солко̄ви э̄ри.
2065,"Ты ма̄хум о̄лнэ колыт хунь пуссын ёвтэ̄гыт, то̄нт ущ округувт йильпи программа сосса мир ма̄гсыл пирмайтаве»."
2066,Людмила ТЕТКИНА
2067,Ханты-Мансийскат нэ̄пак ловиньтан колт «Обь/Чай» нампа  акван-атхатыглан ва̄рмаль о̄лыглы.
2068,"Ма̄хум тот рӯпитан нэ̄н, Алла Иштимирова-Посохован, акван-атыгла̄лавет."
2069,Та̄н ань 2020 та̄л сыс ща̄нь ла̄тыӈ ос пе̄с накыт э̄лаль тотнэ тэ̄ла­ныл урыл потыртасыт.
2070,То̄ва проектаныл урыл газетавт хансыгласӯв ос та ва̄рнутыт ищхӣпыӈ ут хосыт сунсыглаӈкве о̄с ро̄выс.
2071,«То̄рум Маа» нампа музейт «Волшебный сундучок» ма̄нь кинан по̄слым мо̄йтыт ос «По дороге на стойбище» нэ̄пак урыл Вячеслав Кондин потыртас.
2072,Тав ётэ рӯпитан хо̄тпат ань мо̄т пӯмыщ проектыт э̄лаль тотыяныл.
2073,"Ульяна Данило, «Ханты ясаӈ» газетат рӯпитан нэ̄, нэ̄пакн ос USB-флэшкан хансум ханты ос ма̄ньщи э̄ргыт урыл потыртас."
2074,Тэ̄н ос Зоя Никифоровна Лозямова ёт «Хантыйско-русский словарь» яныг нэ̄пак та̄ратасы̄г.
2075,"Ульяна ла̄вме щирыл, тамле э̄рнэ нэ̄пак сака та̄рвитыӈ ва̄руӈкве."
2076,"Та̄л-охса сыс рӯпатан пуссын вос а̄ст­лы­лын, тот ка̄сыӈ ла̄тыӈ ма̄кыг толмащлаӈ­кве э̄ри."
2077,"Ос мощща олн миве, тувыл маим олныт ма̄гыс сака са̄в отчёт ювле хан­суӈкве э̄ри."
2078,«Ма̄-вит ос Э̄лумхо̄лас» нампа музейт рӯпитан хо̄тпаг Наталья Анадеева ос Руслан Богордаев презентация ва̄рсы̄г.
2079,"Руслан Богордаев «Кочу­ю­щий семинар», «Музей­ная Одиссея» ос «Кампус культурных волонтёров» тэ̄лат урыл потыртас."
2080,"Та̄н сосса ма̄хум о̄лнэ ма̄н ялантасыт, тот сыресыр ханищтапыт ос суссыл­тапыт щё̄пита̄лсыт."
2081,Наталья Анадеева ня̄врамыт ма̄гыс ва̄рыг­лым «Легенды Югорской земли» касыл урыл потыр­тас.
2082,"Тот ханты, ма̄ньщи ос ё̄рн ня̄врамыт са̄всыр хурит ка̄тыл по̄слысыт."
2083,То̄ва пӯ­мыщ хурит «Коми­ксы из финно-угорского мира» нэ̄пакн по̄слуве̄сыт.
2084,Ань йильпи та̄ратым нэ̄пакыт пуссын акв нэ̄­па­кыл ловиньтан колн мӯй­лупта­ве̄сыт.
2085,Са̄выӈпа̄лэ проек­тыт Победа 75 та̄лэ то̄в­лум кастыл манос округув 90 та̄лэ кастыл щё̄питым о̄лсыт.
2086,Алла Иштимирова-Посохова о̄влэ̄т такви ва̄рум рӯпататэ урыл о̄с акв-кит ла̄тыӈ ла̄выс ос ма̄нь кина суссылтас.
2087,Та̄н округув 90 та̄лэ кастыл та̄н «Таёжные сказки» проект щё̄питасыт.
2088,Тот ма̄нь кинан по̄слым ханты манос ма̄ньщи ла̄тӈыл 90 са̄всыр мо̄йтыт мо̄йтсыт.
2089,"Ты та̄л тамле рӯпата­ныл та̄н э̄лаль тотыяныл, Ямал ма̄ныл о̄лнэ сосса ма̄хум ос мо̄йтыт мо̄й­туӈ­кве таӈхе̄гыт."
2090,Тох мо̄йтнэ ма̄хум ханты ос ма̄ньщи ла̄тӈыл потыртан диалек­таныл пуссын хасве̄сыт.
2091,"Россия янытыл ты проект о̄с ва̄ве, мо̄т ма̄хум халт тав китыт места вис."
2092,Яныг хо̄нтлам ва̄рмальн Комудваны ос Вежакоры па̄влыгныл ялум хо̄тпат наманыл пуссын кисса­ныл.
2093,Алла Иштимирова ос Сергей Ремизов «Большие герои маленьких дере­вень Комудваны и Вежакоры» ма̄нь кина по̄слысы̄г.
2094,Ты кинатэ̄н «Этнокультурных национальных проектов» Россия касылт но̄х-патыс.
2095,«Лылыӈ со̄юм» ня̄вра­мыт ханищтан колт рӯпи­тан нэ̄ Ольга Норова о̄с потыртас.
2096,Та та̄лт а̄гири­щит-пыгрищит онлайн-формат хосыт са̄в ханищ­тахтасыт.
2097,"Та̄н «Язык моего на­ро­да», «Изучаем родной язык вместе с нами» на­м­па тэ̄лаг номылматсыт."
2098,"А̄гит ма̄ньщи ла̄тӈыл по­тыртым та̄нки ма̄нь кинат по̄слысыт, тувыл са̄всыр буклет-нэ̄пакыт аквъёт ва̄рсыт."
2099,Ос то̄ват округ касылыт но̄х-патсыт.
2100,"Ирина Молданова, А̄с-угорский ма̄хум инсти­тутт ва̄рнэ П.Е. Шешкин нампа проект урыл акв-кит ла̄тыӈ ла̄выс."
2101,Ты рӯ­пата С.А.Попован ва̄­руӈкве номылматвес.
2102,Ань тув акван-атха­тыглам ма̄хум пуссын рӯпатаныл ва̄нэ ма̄гыс ищхӣпиӈ ут хосыт я̄нас ля̄ххал тотнэ ло̄пс тах ва̄­ре̄гыт.
2103,Та колнакт ма̄хум пуссын ща̄ил айтве̄сыт ос Тимофей Молданов хан­сум «Ӯй йӣкв» нэ̄пакыл мӯйлуптаве̄сыт.
2104,Тамара МЕРОВА
2105,"Нягань ӯст «Патриот» нампа центр рӯпиты, кӯщаиг тот Игорь Илык о̄лы."
2106,Тав 2013 та̄л па̄сныл ма̄хманэ ёт нё̄рн яланта̄лы.
2107,Ты э̄тпост Россия яны­тыл о̄лнэ мӯй ма̄хум Нё̄ро̄йка сунсуӈкве то­тыянэ.
2108,Ты пӯмащ ва̄рмаль урыл тав РИЦ «Югра» нампа колн потыр­таӈкве ре̄тыӈ ю̄свой э̄тпос 16 хо̄талэ̄т ёхталас.
2109,"Ювле хультум та̄лт та̄н нэ̄паканыл грант-олн ма̄гсыл ке̄тыгласаныл ос но̄х-патсыт, олныл та̄с­туве̄сыт."
2110,Ань та̄н Россия янытыл о̄лнэ ма̄хум Нё̄ро̄йкан ялуӈкве во̄в­саныл.
2111,"Игорь Илык ла̄выс: «Нё̄рыт сунсуӈкве ма̄н кина по̄слан ма̄хум, бло­гер-хо̄тпат во̄всанӯв."
2112,"Ма̄­хум Сургут, Новосибирск, Москва, Сочи, Казань, Ханты-Мансийск ӯсытныл ёхтысыт."
2113,Ре̄тыӈ ю̄свой э̄тпос 19 хо̄талэ̄т ты ма̄­хум пуссын Нягань ӯст акван-атсанӯв.
2114,Нё̄рн 45 э̄лумхо̄лас минэ̄гыт.
2115,"О̄влэ̄т мӯй ма̄хумн Нягань ӯс суссылтылӯв, ӯсув урыл кина ос хурит вос по̄слэ̄гыт."
2116,"Сосса ма̄­хум ёт та̄н о̄с хо̄нтхатыг­лэ̄гыт, о̄лупсаныл, пе̄с йис ва̄рмаляныл урыл тах пӯм­щалахтэ̄гыт."
2117,Аквта хо̄талэ̄т «Нягань­ский ГРС» сунсуӈкве то­тыглыянӯв.
2118,"Тамле на̄йпос ва̄рнэ яныг станция-капай туп Нягань ӯст о̄лы, мӯй ма̄хум экскурсиял тот тах ва̄рыглавет."
2119,На̄й­пос ва̄рнэ ут сунсуӈкве о̄с пӯмащ.
2120,Ӣтипа̄лаг мӯй хо̄тпат Нягань ӯс миркол кӯщай ёт хо̄нтхатыглэ̄гыт.
2121,Ос мо̄т хо̄талэ̄т нё̄рныт нупыл ма̄шинал минэ̄в.
2122,Нё̄ро̄йка мус миннэ лё̄ӈхув Ягрим ос Саранпа̄выл та̄ра паты.
2123,"Нё̄рыт мус то̄ва ма̄хманув снегоходыл ми­нэ̄­гыт, мо̄­таныт ла̄глыл тув ё̄ме̄­гыт."
2124,Та̄н пуссын та̄нки миннэ лё̄ӈханыл кинан по̄с­лы­яныл.
2125,Мо̄лты та̄л ва̄т са̄грап­нал э̄тпос округув 90 та̄лэ то̄влыс.
2126,То̄нт Югра ма̄в йильпи герб ва̄рвес.
2127,Ты йильпи по̄с ма̄хум Нё̄ро̄йкан ань тотыяныл ос тот о̄лнэ яныг āхвтас тармыл тах ва̄рияныл.
2128,Ювле ёхтум порат та̄н­ки по̄слум кинаныл ищ­хӣпыӈ утыт суссылтаӈкве патыяныл.
2129,"Мӯй ма̄хум нё̄рн таима̄гсыл ань то­тыянӯв, Россия янытыл о̄лнэ мир ма̄в нё̄ранув урыл са̄внув вос ва̄гыт ос ӯщлахтуӈкве тув ва̄тихал вос ёхталэ̄гыт»."
2130,Людмила ТЕТКИНА
2131,Ты э̄тпос нёлолов хо̄талт «Югра лылые̄п» ассоциация-колн Ханты-Мансийскат о̄лнэ сосса ма̄хум мӯйлуӈкве во̄виньта̄лве̄сыт.
2132,Та̄н тот Победа хо̄тал янытласыт ос хо̄нтлуӈкве ялум рӯтаныл ка̄стысаныл.
2133,Ты ва̄рмаляныл рущ щирыл «Они ковали Победу» намая̄лсаныл.
2134,"Ос мощ а̄лпылнув  то̄ва хантыт ос ма̄ньщит ассоциация-кол по̄ханылт порс атсыт, мо̄таныт зал-колнаканыл сыстамтасыт, ялпыӈ хо̄тал кастыл хо­рамтасаныл."
2135,"Акв щё̄ске̄мт яныгпа̄ла хо̄тпат акван-атхатуӈкве патсыт, та̄н хо̄нтлын ма̄н ялум та̄нки а̄щаныл, о̄паныл ос ащ­о̄йканыл хурияныл ёт тот­сыт."
2136,"Ты хурит иснасхапн тӯщтуве̄сыт, лӯптат тув пинсыт ос исвеща пе̄лам­тасыт."
2137,О̄влэ̄т «Ёмвош ёх» нампа группан ялнэ нэ̄т мӯй хо̄тпат э̄лы-па̄лт «Журавли» э̄рыг ханты ла̄тӈыл э̄ргысыт.
2138,"Тувыл ханты ос ма̄ньщи газетагт рӯпитан нэ̄г Людмила Гурьева ос Тамара Мерова хо̄нтлан тэ̄лат урыл мощ потыртасы̄г, ос тот порс­лым ма̄хманув ма̄гыс акв кум супне̄лум та̄л пуссын лю̄люӈкве ла̄всанэ̄н."
2139,"Та юи-па̄лт Людмила Алфёрова, «Югра лылые̄п» ассоциацият кӯщайлах­тан нэ̄н, о̄выл пащалах­тын ла̄тӈыл майвес."
2140,"Тав сосса ма̄хум ялпыӈ хо̄та­лыл янытласанэ ос ла̄выс:
«Ма̄н сосса ма̄х­манув хо̄нтлан порат Победа хо̄тал ляпамтан ма̄гыс сака са̄в рӯпитасыт."
2141,"Хӯл алыщлан, во̄раян ос са̄лы янмалтан хум ма̄хманув пуссын хо̄нт­луӈкве тотве̄сыт."
2142,"Та̄н ма̄щтырыг пāтлуптаӈкве ха̄ссыт, таима̄гыс са̄выӈ­па̄ланыл стрелковый ос артиллерийский ма̄н ке̄т­ве̄сыт, войнат арген ёма­щакв пāтлуптан хо̄тпаг о̄лсыт."
2143,"Во̄рт хо̄т-а̄ти ва̄нэ щирыл сунсыглахтасыт, ащирманыл ат пилсыт, таима̄гыс кӯщаитн ос аквъёт хо̄нтлам ма̄хма­нылн э̄руптаве̄сыт»."
2144,Людмила Александро­вна хо̄нлан ма̄н ялум рӯт ма̄хманэ ка̄стыс.
2145,"Та̄н Мулигорт па̄вылныл са̄в пыгыт войнан тотве̄сыт, то̄ваныл акваг та минасыт."
2146,"Сосса ма̄хманув яныт­лан ма̄гыс Ираида Фёдо­ро­вна Самоловова, округт ветераныт палт пуӈкто­тнэ нэ̄, во̄ввес."
2147,"Тав ла̄выс:
«Ань Югра ма̄т хо̄нт­луӈкве ялум хо̄тпат на­маныл пуссын та̄ра-пат­туӈкве таӈхиянум."
2148,"Мо̄лал нэ̄пакт 18 со̄тыра салта­тыт туп хансым о̄лсыт, ам ань 23 со̄тыра э̄лумхо̄лас ловиньтым о̄ньще̄гум."
2149,"На̄н ань а̄нумн о̄с нё̄туӈ­кве ве̄рмегы̄н, ветера­ныт наманыл хӯлтэ̄н ос хури о̄ньщегы̄н ке, мае̄н»."
2150,Тувыл хо̄нтлан ва̄р­маль паттат а̄щтал хуль­тум ос война порат яныг­мам ня̄врамыт матыр потыртаӈкве ла̄вве̄сыт.
2151,Мария Кузьминична Вол­дина такви а̄ще Кузьма Вагатов урыл потыртас.
2152,"Э̄ква ханты газетат вете­раныт урыл сака са̄в потрыт хансыглас, тувыл мо̄лты та̄лт нэ̄пак тāратас, та нэ̄паке ань Дмитрий Васильевич Лельховын мӯйлуптастэ."
2153,"О̄йка Восыӈтӯр па̄вылт ма̄ньлат та̄ланэ номылматас, яныгмам поратэ̄т тот ветераныт ва̄санэ."
2154,"Дина Васильевна Герасимова а̄ще Василий Фролович Храмцов ос тав каӈканэ, а̄пщиянэ хури такталас."
2155,Оматэ тав ётэ та̄рвитыӈыщ о̄лыс ос а̄ще войнан тотвес.
2156,Дина ётылнув самын патыс.
2157,"А̄ще акв пищматэ юв ёх­талас, тувыл та, 1944 та̄лт хотталь тыпыс."
2158,Храмцо­выт ат ягпыгныл акв а̄п­щияныл туп юв ёхтыс.
2159,"Э̄ква архивыт халт ты кос кисхаты, а̄ще урыл матыр ва̄ӈкве таӈхи."
2160,"Мо̄лал хотьютн ла̄ввес, ищхӣпыӈ ут хосыт а̄ще наме Украинат Измил ӯст о̄лнэ Братский могилат хӯлтым ка̄сала̄лвес."
2161,"Дина Васильевна тувыл э̄лаль китыглахтуӈкве патыс, та ӯсныл ань тыг мус нэ̄ма­тыр ювле ла̄тыӈ ат хӯлтсыт."
2162,"Тох кисхатым, а̄ще Георгий а̄пщитэ пыг хо̄нтыс."
2163,"Тав наме Сергей Георгиевич Храмцов, Тавда ӯст о̄лнэ̄тэ ос полковник мус лусытам."
2164,Евдокия Андреевна Нёмысова такви а̄ще ос каӈканэ ка̄стыс.
2165,"Тувыл е̄ӈта пасан ва̄тан матумпа̄ла хо̄тпат акван-атве̄сыт, та̄н «Солдаты Обского Севера» нампа по̄слум ма̄нь кина-охса суссыт, ос ща̄й айнэ̄ныл сыс са̄всыр э̄ргыт э̄ргысыт."
2166,Тамара МЕРОВА
2167,Ты та̄л яныг хо̄нт нак оигпам па̄сныл 76 та̄л то̄влыс.
2168,Ань ты порат Ханты-Мансийск ӯст ма̄хум 9 май - Победа хо̄талт мӯйлысыт.
2169,"Ты хо̄тал маныр о̄лыс, на̄н ань ты урыл ловиньтэ̄н."
2170,Ань ма̄ янытыл китыт та̄л хащта̄л а̄гм о̄лы.
2171,"Э̄лумхо̄ласыт ты а̄гмыл ул вос ха̄хтавет, ань арген са̄в мир акван-атхатыглаӈ­кве ат та̄рта­вет."
2172,Тыима̄гыс ты порат Ханты-Мансийск ӯст Парад ат ва̄рыглавес.
2173,Ялпыӈ хо̄талт ма̄хум ӯскант акваг на̄й тэ̄нэ ма̄н хорамыӈ лӯптат пин­сыт.
2174,"Ты ва̄рмальн округ кӯщай нэ̄ Наталья Комарова, округ Дума кӯщай хум Борис Хохряков, Государ­ственный Дума депутат Павел Завальный, Ханты-Мансийск ус кӯщай хум Максим Ряшин ос мо̄т хо̄тпат ёхталасыт."
2175,"Ма̄хум тот акв кум астал лю̄ль­сыт, ты пилыщмаӈ накт порсум ма̄хум номыл­матыгла̄лсаныл."
2176,Ты хо̄тал Ханты-Мансийск ӯс искусство школат рӯпитан хо̄тпат ос ханищтахтын ня̄вра­мыт са̄т фронтовой пир­ката щё̄пита̄лсыт.
2177,Та̄н ӯст о̄лнэ ветераныт ос хо̄нт порат юн рӯпитам ма̄хум палт юв ялсыт.
2178,"Та̄н ма̄г­сыланыл «Катюша», «День Победы» ос «Смуг­лянка» нампа нё̄тнэ э̄р­гыт э̄ргысыт ос йӣквсыт."
2179,Ветераныт коланыл по̄хыт ма̄ньлат пыгыт рад щирыл састумыг лю̄лим акв юи-па̄лт ё̄мсыт.
2180,Та̄н хо̄нтлум хо̄тпат мӯйлуп­сал мӯйлуптасаныл.
2181,"То̄ва хо̄тпат ты пӯмащ ва̄рмаль суснэ ма̄гыс кон ква̄лса­сыт, то̄ват иснасыл кональ суссыт."
2182,"Та̄нанылн ты тэ̄ла сака мӯстыс, концерт ща̄гтым суссыт."
2183,Ӯс котильт о̄с са̄в пӯ­мащ ва̄рмаль щё̄пи­та̄л­вес.
2184,Тот хо̄тал палыт хо̄нт­лум ва̄рмаль урыл э̄ргыт э̄ргуве̄сыт.
2185,«Октябрь» нампа клуб-колт рӯпитан ма̄хум аквторыг са̄в хо̄т­пал нё̄тнэ йӣкв йӣквсыт.
2186,Тувыл ӯс котильт во̄рыӈ ма̄т ма̄ньлат пыгыт халт касыл ва̄рыглавес.
2187,"Ты коныпал хо̄нтлам мир ка̄стыглан ма̄гыс ма̄н ӯсувн «Мечь Победы», «Родина мать зовёт!», «Тыл – фронту», «Материн­ская доблесть», «Воин – освободитель» ос мо̄т ма̄нь памятникыт тотыг­лаве̄сыт."
2188,"Хотьют ка̄сащас, та по̄хыт по̄слахтуӈкве ве̄рмыс."
2189,"Ты памятникыт Магнитогорск, Волгоград ӯсыгт ос э̄лы хо̄н Берлин ӯст лю̄­ле­гыт."
2190,Победа хо̄талт са̄в пӯмащ ва̄рмаль о̄лыс.
2191,Та хо̄тал ка̄сыӈ хо̄тпа ща̄г­тым кон ё̄мыгтас.
2192,"Э̄ти­па̄­лаг ӯскант салют ва̄­рыгла­вес, нё̄тнэ на̄й сул­тумыл но̄ӈхаль па̄тлуп­тавес."
2193,Яныг хо̄нт порат хо̄нтлум хо̄тпат Ханты-Мансийск ӯст тох ты ка̄стуве̄сыт.
2194,Николай МЕРОВ
2195,Ты нэ̄квег ёт ам Ханты-Мансийский район Кышик па̄вылт ва̄йхатасум.
2196,"Ка̄сыӈе ёт ам я̄нас потыртасум, ос а̄ще наме щирыл аквхурипаг – Октябревнаг, титыгласагум, насати, тэ̄н увщииг-э̄щиг о̄лнэтэ̄н."
2197,"Яныгнувег Ольга Октябревна о̄лы, хуме щирыл тав Холодилова."
2198,Мо̄танэ наме ос Марина Октябревна Лозямова.
2199,"Увщитэ потре
Ольга Октябревна 1969 та̄лт самын патыс."
2200,Колта̄гланылт нёлолов ня̄врам яныгмасыт.
2201,Оманыл Малый Атлым нампа па̄вылныл о̄лыс.
2202,"Та̄н хӯрум яга̄ги 1950-ыт та̄лытт ща̄няныл ёт Кышикн ва̄нтласыт, о̄л­сыт, пус­сын тот хум ва̄рсыт."
2203,А̄тяныл Лозямов Октябрь Алексеевич Касум ма̄ныл о̄лыс.
2204,"Елена Григорьевна ёт тэ̄н Кышик па̄вылт хо̄нтхат­сы̄г, акван-минасы̄г."
2205,"Нэ̄г-хумыг акваг рӯпитасыг, ня̄враманэ̄н щаще̄кван-о̄пан янмалтаве̄сыт."
2206,"Ма̄нь поратэ урыл нэ̄ тох по­тыртас:
– Ам ма̄ньта̄гыл во̄рыӈ ма̄т о̄лсум, яныгмасум."
2207,Щаще̄квав ос о̄пав сака э̄лн о̄лсы̄г.
2208,"Назым я̄ хосыт алгаль 120 ве̄рыста минуӈкв э̄рыс, тувыл мо̄т я̄ хосыт о̄с аквты са̄вит­тем ве̄рыста минасӯв."
2209,"Туи порат ха̄пыл то­таве̄в, тэ̄лы ос са̄лыл тув минэ̄в."
2210,Тэ̄н са̄в са̄лы о̄щсы̄г.
2211,"Ляпат Хоровыт о̄лсыт, та̄н о̄с са̄лыӈ ма̄хум о̄лсыт, халанылт нё̄тхатасыт."
2212,"Акв э̄т ма̄н са̄лыт ӯриянӯв, мо̄т э̄т ос Хоровыт."
2213,"Тыщир тай кӯпнит о̄лыс, тэ̄нут ма̄гыс па̄вылн ялуӈкв ро̄выс."
2214,"То̄нт ма̄н сака пӯмыщ о̄лсӯв, ма̄н, ня̄врамыт, во̄рт акваг ха̄йтыгтасӯв, са̄лыянув ма̄гыс тэ̄п атсув, ма̄нь са̄лыквет тыттыса­нӯв."
2215,Щаще̄квав ёт на̄ив со̄паслан ма̄гыс сартнэ те̄рыл яныг йӣв-капаит та сартэ̄в.
2216,"Рӯпитаӈкв ла̄ваве̄в, нэ̄мхотьют ювле ла̄тыӈ ат ла̄ви, акв те̄мыл пуссын рӯпитасӯв."
2217,Ань а̄пщив ёт о̄с во̄рн ялантэ̄в.
2218,"Ос щаще̄квав-о̄пав о̄лме ма̄тэ̄н мус ялуӈкв ат ве̄рме̄в, мощ ляпатнув о̄лэ̄в."
2219,"Э̄ще потре
Э̄ще наме – Марина Октябревна Лозямова."
2220,Тав ос 1970 та̄лт самын патыс.
2221,Нёлолов ня̄врамныл та̄н ань нила хо̄тпа хультсыт – хӯрум яга̄ги ос а̄пщияныл.
2222,"Такви уре̄тыл тав тох потыртас:
– Ам школа а̄стламум юи-па̄лт педучилищан ханищтахтуӈкв минасум, а̄стласлум, рӯпитаӈкв юв ёхтысум."
2223,Ва̄тахтем та̄л ня̄врамыӈ садик-колт ты рӯпитэ̄гум.
2224,"Яныгмамум порат омав-а̄тяв халэ̄нт ханты ла̄тӈыл потыртасы̄г, ос ма̄н ма̄нти халувт туп рущ ла̄тӈыл."
2225,Ань ща̄нь ла̄тӈыл потыр­таӈкв аты ве̄рме̄в.
2226,"Ань ты йист ханты ня̄врамыт ла̄тӈув о̄с щар ат ва̄ганыл, ханты ла̄тӈыл ат пӯмщалахтэ̄гыт."
2227,Та̄на­ныл ма̄н матыр ёнгынут манос а̄кань ю̄нтуӈкв ха­нищтыянӯв.
2228,"Тувыл сус­сылтап ва̄ре̄в, ща̄нянылн-а̄щанылн суссылтыянӯв."
2229,"Марина Октябревна хӯрум ня̄врам о̄ньщи, яныг а̄гитэ Ханты-Мансийск ӯст о̄лы ос рӯпиты, котиль а̄гитэ Сургут ӯст ханищ­тахты, ма̄нь пыге школан 9 классын яланты."
2230,Валентина УЗЕЛЬ
2231,"Ма̄н мирув яныг хо̄нтыт но̄х-патум ма̄гсыл са̄в ма̄хманув юв ат ёхтысыт, тот хо̄т та патсыт."
2232,"Ань Победа хо̄талув ка̄сыӈ тӯя янытлылӯв, ка̄сыӈ ма̄т выставкат ос парадыт ва̄рыглавет."
2233,"«То̄рум Маа» музейт сака ёмас выставка ва̄р­вес, таве тыщирыл намт­саныл: «Отыры Великой Победы»."
2234,Округув са̄в районытныл хо̄нтлум ма̄­хум хурияныл тув акван-атве̄сыт.
2235,"Саранпа̄вылт «Птицы светлой памяти» нэ̄пак та̄ртавес, тот 338 ветераныт урыл хансым о̄лы."
2236,Ма̄н газетавт мо̄лты ка̄сыӈ фронтовикув урыл хансыгласӯв.
2237,Хо̄нтаӈ ма̄ныл о̄с са̄в хурит ос потрыт Н.С. Цехнова намыл маим Кондинский краеведчес­кий музейныл тотве̄сыт.
2238,"Ты хурит, э̄рнэ нэ̄па­кыт Междуреченский па̄вылт о̄лнэ ма̄хум ос Ханты-Мансийск ӯс №1 школат рӯпитан хо̄тпат та̄н атсыт."
2239,"Яныг хо̄нт о̄лум та̄лыт сыс Ханты-Мансийский военкоматн 3 со̄тыра 258 э̄лум­хо̄лас во̄вве̄сыт, та̄н пус­сын войнан хо̄нтлуӈ­кве та тотве̄сыт."
2240,Ты халт Нах­рачинский (ань Кон­дин­ский) районныл 19 хо̄тпа ма̄ньщит ос хантыт о̄лсыт.
2241,"Ма̄хум Ермак, Нахрачи, Ильичевка, Каурья ос мо̄т па̄влытныл тотве̄сыт."
2242,"Та̄н о̄лманыл сыс хӯл алыщ­лым, во̄раим рӯпитасыт, колта̄гланыл тыттысыт."
2243,"Ос аквта щёс хо̄нтлуӈкве та тотыгпаве̄сыт, са̄лтатыг та е̄мтсыт."
2244,Белоярский район Ванзеват па̄влыӈ ма̄хум ос та̄нти рӯтаныл урыл са̄в хури ос потыр хо̄нт­сыт.
2245,Тувыл 73 хум хо̄тпа хо̄нтлуӈкве минасыт.
2246,"Тот библиотекат рӯпитан нэ̄квет ос то̄ва па̄влыӈ хо̄тпат войнат порслым рӯтаныл наградной лист-нэ̄пакыт, хурит мирн сус­сылтаӈкве мисаныл."
2247,Ань ты герой-ма̄хманув урыл «То̄рум Маа» музейт Победа хо̄тал кастыл выставка рӯпитаӈкве паты.
2248,"Ханты-Мансийск ӯст о̄лнэ мир ос мӯйлуӈ­кве ёхталан ма̄хум ты выставкан пуссын во̄вавет, та̄н Комсомольская ӯс­хулыт, 30 колт рӯпитэ̄гыт."
2249,"Ам ляпа рӯтанум о̄с хо̄нтлуӈкве тотве̄сыт, о̄пам Василий Никитич Меров Ленинградский фронтыт хо̄нтлыс, тот ка̄­таге сакватавесы̄г, госпи­тальт хоса пусмалтавес ос юв те̄твес."
2250,"Тав 1941-1943 та̄лыт сыс снайперыг хо̄нтлыс, Победав ма̄гыс такви ё̄ре пиныс."
2251,"Мирыӈ порат тав хоса рӯпитас ос 1983 та̄лт а̄тимыг е̄мтыс, о̄пав Хо̄сло̄хт ёл-щё̄питавес."
2252,"Омам рӯтанувныл Юван аким хо̄нтлуӈкве тотвес, ты Иван Михай­лович Паланзеев."
2253,"Тав ма̄нь таквс э̄тпос 1942 та̄лт хо̄нтлуӈкве тотвес, Калининградский фрон­тыт хо̄нтлыс ос ва̄т са̄гр­ап­нал э̄тпост саква­тавес, госпитальт пусмат­лаӈкве ат ве̄рмувес, нюлмиянэ̄­тыл савалым хотталь та щалтыс."
2254,"Тав ёл-щё̄питым ма̄тэ нэ̄мхо̄т хансым ат о̄лыс, ань тынакт ущты хо̄нтыслӯв, Тверь ӯст «Большие перемерки» савынкант «Бобачевский Бор» нупыл тот та ёл-щё̄питым о̄лнэ̄тэ."
2255,Галина КОНДИНА
2256,"Россия янытыл Победа хо̄тал кастыл яныгполь э̄тпос 29 хо̄талэ̄т ма̄хум диктант хассыт, рущ ла̄тӈыл «Диктант Победы» намаим о̄лыс."
2257,"Ма̄н округувт диктант хаснэ 123 ма̄ ва̄рыглавес, ос ма̄хум пуссын тув во̄выглаве̄сыт."
2258,Ха̄льӯс район Хулюм­сӯнт па̄вылт о̄лнэ ма̄хум диктант о̄с хассыт.
2259,Тув 10-11 классыгт ха­нищ­тахтын а̄гит-пыгыт ос ха­нищ­тан хо̄тпат во̄выг­лаве̄сыт.
2260,"Та па̄выл школат рӯпитан хум Семён Вла­димирович Белоногов ла̄выс:
«Ня̄врамыт ос ханищ­тан хо̄тпат диктант хан­суӈ­кве ма̄н о̄выл щёс акван-атыг­ласанӯв."
2261,"Ань корона­вирус а̄гм ма̄гсыл школан по̄х хо̄тпат ат та̄ртавет, тыима̄гсыл па̄влыӈ мир тыг ат во̄­выгласанӯв."
2262,Диктант 50 э̄лумхо̄лас хассыт.
2263,"Ня̄враманув ма̄н акваг потыртыянӯв, яныг хо̄нт­лан нак урыл са̄внув вос ва̄гыт ос та та̄рвитыӈ, пилыщмаӈ пора урыл ул вос ёрувлэ̄гыт."
2264,Ма̄н школавт ня̄врамыт ос ханищтан хо̄тпат хансум рӯпатаныл Москва ӯсн ке̄таснӯв.
2265,"Ты э̄лы-па̄лт ка̄сыӈ э̄лумхо̄лас нэ̄пак-ло̄мтыл майве̄сыт, тот номер хансым о̄лыс."
2266,Ты номер щирыл та̄н ищ­хӣ­пыӈ ут хосыт та̄нки хан­сум рӯпатаныл тах сун­сы­яныл.
2267,"Хо̄ты ма̄т э̄рнэ щирыл, хо̄ты ма̄т лю̄льсаӈ хассыт, тот тах касалэ̄гыт»."
2268,Елена Комаринец 10 классыт Хулюмсӯнт па̄­вылт школат ханищтахты.
2269,Тав диктант хансуӈкве о̄с ёхталас.
2270,"Ты урыл а̄ги таи потыртас:
«Ам ты кастыл щар ат щё̄питахтасум, нэ̄па­кыт ат ловиньтасум."
2271,"Тыи­ма̄гсыл то̄ва ла̄тыӈ хумус хансуӈкве э̄рыс, ат ва̄слум."
2272,Акв китыглахтын ла̄тыӈ война урыл по̄слым кина урыл о̄лыс.
2273,"Ювле хультум порат по̄слым кинат ам ат сунсэ̄гум, ты ва̄рмаль урыл нэ̄матыр аты ва̄гум."
2274,"Ос хо̄ты ӯст хо̄нтлан ма̄гсыл ма̄шинат, танкыт ос мо̄т э̄рнэ утыт ва̄рве̄сыт, о̄с ат хассум."
2275,Ты ва̄рмаль урыл о̄с нэ̄матыр ат ва̄гум.
2276,Ань ты тэ̄ла урыл тах пӯмщалахтуӈ­кве патэ̄гум ос э̄рнэ ла̄тыӈ нэ̄пакыт ос ищхӣпыӈ утыт тах кисхатэ̄гум.
2277,Ам яныг о̄пам ос яныг ащо̄йкам сас хо̄нтласы̄г.
2278,Омам-а̄тям тэ̄н уре̄нт акваг потыр­та̄­лэ̄г.
2279,Яныг хо̄нтлан нак урыл ма̄навн ва̄ӈкве э̄ри».
2280,"Россият са̄в ма̄хум та хо̄талт диктант хассыт, та̄н рӯпатаныл лӯпта э̄тпос 24 хо̄талэ мус пуссын тах ловиньтавет ос ханищтавет."
2281,Щар ма̄к ёмащакв хансум хо̄тпат тах Москва ӯсн во̄выг­ла­вет ос мӯйлупсал мӯйлуп­тавет.
2282,Мо̄таныт пуссын сертификат-нэ̄пакыл ке̄­та­вет.
2283,Людмила ТЕТКИНА
2284,Мо̄лалнув Ханты-Мансийск ӯст «То̄рум Маа» музейт рӯпитан хо̄тпат рӯпата коланыл по̄хат ма̄ хот-сыстамтасаныл.
2285,"Ты ва̄рмальн МЧС хо̄тпат, студентыт ос школат ханищтахтын ня̄врамыт нё̄туӈкве тув ёхталасыт."
2286,Та̄н аквъёт «То̄рум Маа» музей-кол сыспа̄лт ё̄рнкол тӯщтысыт.
2287,Ты ма̄ «Ма̄нь па̄выл» намыл пинсаныл.
2288,Ма̄лтып хо̄та­лытт та па̄вылкант мӯй ма̄хум ма̄гыс сосса мир пе̄с йис о̄лупса ос о̄лнэ-хӯлнэ накыт урыл потыр­таӈ­кве патаве.
2289,Ка̄сащан мāхум тот та̄нки ма̄гсыла­ныл ка̄тыл матыр пормас ва̄руӈкве ве̄рме̄гыт.
2290,Тыи ос мо̄т тэ̄лат ма̄щтырлан ма̄гыс ё̄рнкол ты тӯщтувес.
2291,Ань «То̄рум Маа» музей кӯщаиг ханты нэ̄ Людмила Александровна Алфёрова рӯпиты.
2292,Тав Октябрь­ский район Пе­ре­греб­ное па̄вылт са­мын патыс.
2293,"Рӯт ма̄хманэ Проскуря­ковыт, Мулигорт па̄выл­ныл о̄лэ̄гыт."
2294,"Тав рӯпа­татэ коныпал округ «Югра лылые̄п» нампа обще­ственный организа­цият пуӈктоты, тот са̄в та̄л сосса мирн нё̄тым рӯ­питы."
2295,"Тав ла̄выс:
– Ма̄н МЧС ёт хосат та̄гыл акван-нё̄тха­тым рӯпитэ̄в."
2296,Та̄н о̄с ма̄н хольтув ня̄врамыт ёмас хо̄тпаг э̄лаль о̄луӈ­кве ханищтыяныл.
2297,"Ань ё̄рн­кол тӯщтыслув, школат ханищтахтын ос садикн тотыглан ня̄вра­мыт ма̄н палтув ёхталаӈ­кве патэ̄гыт."
2298,Тыт та̄наныл сосса мир о̄лнэ-хӯлнэ тэ̄латын ханищтаӈкве патыянув.
2299,Ня̄врамыт та̄нки ма̄гсы­ланыл матыр пормас ю̄н­туӈкве манос ва̄руӈкве ве̄рме̄гыт.
2300,Тот та̄н ма̄щтыр хо̄тпатн нё̄туӈкве па­тавет.
2301,«То̄рум Маа» музейт рӯпитан хо̄тпат ты пе̄с колн 2019 та̄лт ва̄нтлы­сыт.
2302,"Кол Ханты-Мансийск ӯс котильт ӯнлы, пувыр норыл ӯнттым о̄лы."
2303,"Са̄в колнак о̄ньщи, пӯсас кӣвырт ма̄тэ о̄с лощит."
2304,Ань ӯсн ёхталан мӯй хо̄тпатн ты музейн щал­тапа̄лнэ ма̄гыс сака э̄л минуӈкве ат э̄ри.
2305,Акв колнак ма̄ньщи поэтув  Юван Шесталов номнэ ма̄гыс щё̄питым о̄лы.
2306,Ты коныпал тот сосса мир пе̄с йис пормасыт акван-атым о̄лэ̄гыт.
2307,"Ты кол хосат 1934 та̄лт ӯнттувес, тот «Пожарная каланча» ва̄рвес."
2308,Та порат Ханты-Мансийск ӯс Остяко-Вогульск нам о̄ньщис.
2309,"То̄нт ӯс мир ущ са̄вмуӈ­кве патыс, ма̄хум колан­ылт свонитан теле­фон ат о̄щсыт."
2310,"Ты щар ма̄к карыс кол о̄лыс, тувыл ӯс янытэ̄т на̄ӈкыс."
2311,"На̄й харыгтан хо̄тпат тот ты рӯпитасыт, та̄н ӯс ӯргаласаныл."
2312,"Хо̄т на̄й но̄х-пе̄ламлы ке, та̄н карыс колныл ка̄салыя­ныл ос та̄ра тув та нуй­хатасыт."
2313,Ётыл 1946 та̄лт ты кол «Пожарное депо» намт­вес.
2314,Тот са̄в та̄л на̄й ха­рыгтан хо̄тпат рӯпитасыт.
2315,2000-ыт та̄лытт ты пе̄с кол ёмщакв хот-щё̄пита­вес.
2316,"Ань китыт та̄лыг ты е̄мтыс, ты кол «То̄рум Маа» музейн майвес."
2317,Николай МЕРОВ
2318,Ань тэ̄лы порат Ха̄льӯс район Тӯрва̄т па̄вылт Ӯй йӣквес.
2319,Тув акв ма̄ньщи хум Пётр Анямов мӯйлуӈкве ёхталас.
2320,Тав сосса мир пе̄с йис ва̄рмалит ёмщакв ва̄ганэ.
2321,"Хум 1978 та̄лт Саранпа̄вылт самын патыс, тот яныгмас."
2322,Пётр такви о̄лупсатэ урыл мощ потыртас.
2323,"Пётр оматэ̄н Валентина Петровнан янмалтавес, а̄тятэ ат номитэ."
2324,Оматэ 1955 та̄лт Сӯма па̄вылт самын патыс.
2325,Саран­па̄выл школа а̄ст­ламе юи-па̄лт э̄лаль Сале­хард ӯст ӯйхул пус­малтан хо̄тпаг ханищ­тах­тас.
2326,"Тувыл ювле ёхтыс, па̄в­лэ̄т совхозт о̄лум поши­вочный цехт рӯпитас, са̄лы котыл пӯркат ос пуныӈ тапочкат ю̄нтыс."
2327,Колта̄гланылт тэ̄н кит ня̄врамыг яныгмасы̄г – Пётр ос Виктория.
2328,Пётр Саранпа̄выл школа а̄стламе юи-пāлт армиян тотвес.
2329,Тав Екатеринбург ӯст кит та̄л лусытас.
2330,Юв ёхтыс ос 1999 та̄лт Ло̄п­мус па̄вылн Ӯй йӣквуӈкве ялыс.
2331,Тот «Са̄лы лё̄ӈх» ёнгын колт ханищтахтын пыгыт ёт тӯлыглахтас ос йӣквыс.
2332,Ты ва̄р­маль таве̄н сака мӯстыс.
2333,Па̄вылт мощ о̄лыс ос Ханты-Мансийск ӯсн э̄лаль ханищтахтуӈкве ми­нас.
2334,"Та порат тот Нижне­вартовский пединститут о̄лыс, тот филологыг ханищ­тахтас, ётыл ос Югор­ский университет ва̄рвес."
2335,Пётр 2004 та̄лт универ­ситет а̄стластэ.
2336,Тувыл А̄с-угорский институтн научный рӯпата ва̄руӈкве патхатас.
2337,Та по­рат тот кӯщаиг Свет­лана Алексеевна Попова о̄лыс.
2338,Пётр тот сосса мир пе̄с йис о̄лупса урыл нэ̄­пакыт ловиньтас ос научный потрыт хансыс.
2339,"Ётыл Октябрьский па̄­вылн минас, тот Альбина а̄кве палт хӯрмахкем та̄л о̄лыс."
2340,"Тувыл ювле Ханты-Мансийск ӯсн ёхтыс, «Хо̄тал» нампа А̄с-угорс­кий театырт мощ рӯпитас, ос ювле Саранпа̄вылн минас."
2341,О̄выл та̄лытт ко­лыт ӯнттым рӯпитас.
2342,2020 та̄лт ща̄нь ла̄тыӈ э̄лаль тотнэ ма̄н рӯпитаӈкве во̄ввес.
2343,Та па̄сныл акваг тот ты рӯпиты.
2344,Па̄вылн ёхтуме порат та̄ра нэ̄ тотыс.
2345,"Э̄кватэ Юлия Матвеевна Тихо­нова, ма̄ньщи нэ̄, тав Саранпа̄вылныл о̄лы."
2346,Садикт тэ̄нут па̄йтым рӯпиты.
2347,Нэ̄г-хумыг хӯрум ня̄врам о̄ньще̄г.
2348,"Яныг пыге̄н Денис, 11 классыт ха­нищтахты."
2349,"Котиль пыге̄н Кирилл ат та̄лэ то̄влыс, садикын яланты."
2350,"Ма̄нь пыге̄н Павел, акв та̄л ос са̄т э̄тпосыг е̄мтыс."
2351,Пётр Виктория йӣгрище школа а̄стламе юи-па̄лт Ханты-Мансийск ӯс ле̄к­кар училищат фельдше­рыг ханищтахтас.
2352,2013 та̄лт а̄стластэ ос Октябрь­ский па̄вылн о̄луӈкве минас.
2353,Тот пӯльницат хирургический отделени­ят ма̄нь ле̄ккарыг рӯпиты.
2354,Ащо̄йкатэн Пётр Спиридонович Анямов Кульпас па̄выл хум о̄лыс.
2355,Тав са̄в та̄л Саранпа̄выл совхозт са̄лы ӯрим яла­сас.
2356,Такви о̄с са̄лыт о̄ньщас.
2357,"Яныг хо̄нт порат хум са̄лы нё̄выль, кот ос мо̄т пормас та̄стыс."
2358,То̄нт юн хультум хо̄т­пат хо̄нтлын ма̄н тэ̄нутыт-пормасыт ке̄тнэ ма̄гыс са̄в рӯпитасыт.
2359,Ма̄в вуян­тым порат та̄н о̄с яныг онтас ва̄рсыт.
2360,Хум са̄лы ӯрим пенсиян патме мус акваг рӯпитас.
2361,"Э̄кватэ Мария Леонтье­вна Анямова, такви о̄па­рищ наме Сайнахова, Я̄сунт па̄выл нэ̄ о̄лыс."
2362,Тэ̄н аквъёт са̄в та̄л са̄лыӈколт яласасы̄г.
2363,"Ань Пётр хоталь-а̄ти мӯйлуӈкве акваг во̄­выглаве, тав йӣквуӈкве ос тӯлыг­лахтуӈкве ха̄сы."
2364,"Па̄вылт тав ма̄хумн яныт­лаве, ляпа рӯтанэ̄н э̄руп­таве."
2365,Тамле ты ёмас ма̄ньщи хум Саранпа̄вылт о̄лы.
2366,"Николай МЕРОВ
П."
2367,Анямов ке̄тум хурит
2368,Ханты-Мансийскат о̄лнэ А̄с-угорский институт ищхӣпыӈ ут хосыт ханищтап ва̄рыглас.
2369,Тот рӯпитан хо̄тпат кит хо̄тал сыс мо̄т ӯсыӈ ма̄т о̄лнэ учёныит ёт акван-хо̄нтхатыгласыт.
2370,Та̄н «Этнокультурное пространство Югры: опыт реализации проектов и перспективы развития» намаим тэ̄лат о̄вылтыт потыртасыт.
2371,"Тамле нак китынтыг ущ ва̄рвес, тав ханищтап ос ма̄ньлат ма̄хум тэ̄ла­ныл ёт рӯпитан департа­мент па̄лыл щё̄пита­вес."
2372,"О̄выл хо̄талт 53 учёный э̄лумхо̄лас ищхӣпыӈ ут хосыт са̄в ма̄ныл потрыт хӯнтлуӈкве акван-ат­ха­тыг­ласыт, Москва, Мурманск, Тула ӯсныл ос Ямал ма̄ныл о̄с суссыт."
2373,"Виктория Сподина, А̄с-угорский ма̄хум инсти­тутт кӯщай нэ̄, мӯй хо̄т­пат ёт пащалахтас ос пус­сын ма̄к ёмас рӯпи­таӈ­кве ла̄всанэ."
2374,О̄влэ̄т ты институтныл история наукат кандида­тыг о̄лнэ хум Александр Киселёв потыртас.
2375,"Тав Югра ма̄в урыл маныр о̄вылтыт ос хумус потрыт хансуӈкве э̄ре̄гыт, тамле накыт та̄ра-паттыс."
2376,"Округув урыл нэ̄пак щё̄питан ма̄гыс аман пуссын о̄лыглам потрыт ловиньтаӈкве ос та юи-па̄лт та номтанылт матыр э̄лаль хансэ̄в, манос Фаня Кронгауз 1948 та̄лт лӯи ма̄т ня̄врамыт школат ханищтама­ныл порат, та пāсныл та̄ра-паттум тэ̄лат ос аквта хольт Югра ма̄в урыл нэ̄пак щё̄питэ̄в."
2377,Хӯрмит кисхатнэ нака­ныл рущ щирыл «локаль­ныиг» ла̄всаныл.
2378,"Ань «Югра» ла̄тыӈ ла̄внэ̄в порат а̄ти ма̄ наме туп вос хӯнтамлаве, о̄влэ̄т сосса ма̄хум о̄вылтыт вос номылматэ̄гыт."
2379,Та̄н ка̄сыӈ хо̄тал о̄лум о̄лупсаныл осн вос паттавет ос тувыл нэ̄пакн вос ханса­вет тах.
2380,"Мурманск ӯсныл Виктория Бакуло, фило­логия наукат кандидатыг о̄лнэ нэ̄, финно-угрыт о̄щнэ литератураныл ос нэ̄пакыт та̄ратан тэ̄лат о̄вылтыт потыртас."
2381,Тав финно-угор мирыт лите­ра­тураныл венгр о̄йка Петер Домокош ла̄кква-уртым щире̄тыл э̄лаль суссанэ ос ханищтасанэ.
2382,"Тот ма̄хум та̄нки о̄лнэ ма̄наныл щирыл хасве̄­сыт: Балтийский блок, Волжско-Камский регион ос Сибирская группа."
2383,"Елена Пивнева, Москва ӯст о̄лнэ Н.Н. Миклухо-Маклай нампа РАН институтт этнология ос этнография ва̄рмалит палт пуӈктотнэ нэ̄, хантыт ос ма̄ньщит урыл ха­нищтан тэ̄ланэ суссылтас."
2384,"Тав сосса ма̄хум ёт  ва̄йхатнэ̄тэ порат, та̄н нупланыл сунсым ёмщакв ханищтыянэ, о̄лупсаныл о̄вылтыт китыглыянэ, тох матыр-а̄ти та̄ра-патты."
2385,"Та э̄лумхо̄лас ёт рӯпитым, нэ̄ ка̄сыӈ мир манхурип вильтаныл, саманыл, а̄та­ныл ка̄салыянэ."
2386,"Та̄н карсыг манос тал­кваг о̄лэ̄гыт, такви мире пе̄с наканэ ва̄ганэ ман а̄ти, То̄рум нупыл хумус по̄йкщим о̄лы манос нас тох о̄лы, ща̄нь ла̄тӈыл потыртаӈкве ха̄сы манос а̄ти."
2387,Тувыл хантыт ос ма̄ньщит аквхурип на­каныл ма̄гыс акв мирыг ловиньтаӈкве ро̄ве̄гыт манос тыи я̄насыг о̄лнэ кит мирыг ос акван-тэ̄­лыгтаӈке ат э̄ре̄г.
2388,"Ла̄тӈаныл ханищтан учёныит ла̄ве̄гыт, окру­гув янытыл о̄лнэ хантыт ща̄нь ла̄тӈаныл та̄нки халанылт мо̄тсырыг о̄лы, то̄ванакт пе̄с нака­ныл о̄с мо̄т щирыл тоты­яныл."
2389,Тамле ва̄рмалит са̄всыр учёныитн акван-нё̄тха­тым пуссын та̄ра-паттуӈ­кве э̄ре̄гыт.
2390,Тула ӯст о̄лнэ учёный нэ̄ Елена Мартынова «Метисы» среди коренных народов Югры» нампа доклад ловиньтас.
2391,Тав 2017 та̄лт округувн ёхта­ламе порат тамле йильпи ва̄рмалит хо̄нтыс.
2392,Са̄ртын сосса ще̄мьят самын патум ня̄врамыт хантыиг манос ма̄ньщииг хасве̄сыт.
2393,Ос рущ ман мо̄т мирныл акван-миннэ ще̄мьятыт ня̄враманыл сосса хо̄тпаг хансуӈкве сака ат ка̄сащасыт.
2394,"Тох ханты манос ма̄ньщи ща̄няныл-а̄ща­ныл щирыл о̄лнэ хо̄тпат «националыг» намтала­ве̄сыт, ос «метисыт» та̄н палтаныл ат ро̄влахтасыт."
2395,"Ётыл 1990-е та̄лыт юи-па̄лт хантыт ос ма̄ньщит са̄всыр нё̄тмилыл ва̄рве̄­сыт, то̄нт ущ «метисыт» та̄ра ханты манос ма̄ньщи хо̄тпаг е̄мтапасыт ос ты мирыг са̄выг ловиньтаӈ­кве патве̄сыт."
2396,Та̄н ань хӯл алыщлан ма̄гыс хӯлтха­тэ̄гыт ос кол минэ очере­дин хасхатэ̄­гыт.
2397,"Институт па̄лыл Татьяна Волдина ня̄врам хотты рӯтэ нупыл ля̄хтхатан ва̄рмаль урыл, Владимир Рудаков сосса ма̄хум ма̄­гыс анкета щирыл та̄ра-паттын тэ̄лат ос Артур Галямов мо̄т хо̄н ма̄т о̄лнэ музеит пе̄с мас­нутыт по̄слым хурит о̄выл­тыт докладаныл ловинь­та­саныл."
2398,Тамара МЕРОВА
2399,"Яныг хо̄нт 75 та̄лэ кастыл Ха̄льӯс район краеведческий музеет рӯпитан ма̄хум хо̄нтлуӈкве минам сосса мир о̄вылтыт нэ̄пак хас­сыт, тох намаясаныл: «Много наших мужчин по Сосьве, Оби под фронт железного войска увозят…»
Ты нэ̄пак о̄выл ло̄псэ̄т Ха̄льӯс район кӯщай хум Владимир Иванович Фомин ла̄вум ла̄тӈе хас­вес:
«Нэ̄пак ловиньтан ма̄хум, на̄нан ам Победа хо̄тал 75 та̄лэ̄тыл яныт­лыянум!"
2400,Я̄ӈк на̄тнэ э̄тпос 9 щислатэ – ты ма̄к ёмас хо̄тал.
2401,"Таве ма̄н ща̄гтым ӯрилув, яныг хо̄нтыт хо̄нт­лум, тот патум ма̄хманув ка̄стыянув."
2402,"Та̄н о̄лнэ ма̄­наныл сака э̄руп­та­саныл, тав ма̄гсылэ та̄кыщ лю̄ль­сыт, са̄выӈпа̄лэ пуӈканыл тот та пинсаныл."
2403,"«Много наших мужчин по Сосьве, Оби под фронт желез­ного войска увозят…» нэ̄пак щё̄питам хо̄тпатн пӯмащипа ла̄тыӈ ла̄ве̄­гум."
2404,Матъёмас Та̄гт ос А̄с я̄ ва̄тат о̄лум ма̄хум урыл хассыт.
2405,"Ань нэ̄пак но̄х-патум хо̄тпат ня̄в­рама­нылн, рӯтанылн ло­винь­таве, хурияныл сун­сыглавет."
2406,"Номтаныл тах ёмас, хо̄нтлам ма̄хма­ныл номавет, янытлавет»."
2407,"Хо̄нтлам ма̄хманув
«Много наших мужчин по Сосьве, Оби под фронт железного войска увозят…» нэ̄пакт ма̄ньщи, ханты ос ё̄рн ма̄хум урыл хансым о̄лы."
2408,Ам «Лӯима̄ сэ̄рипос» газета ма̄гыс ты нэ̄пакныл то̄ва ма̄ньщи хо̄тпат урыл потрыт ви­сум.
2409,"Хум хо̄тпат пуссын Ха̄льӯс районныл о̄лсыт, ань э̄лаль ловиньтэ̄н."
2410,"Георгий Павлович Ендырев
Яныгпо̄ль э̄тпос 5 хо̄талэ̄т 1922 та̄лт А̄нъя па̄вылт самын патыс."
2411,Яныг хо̄нтын 1941 та̄лт вуй­вес.
2412,Артиллерия ма̄т ня̄л пиным лусытас.
2413,1944 та̄лт Будапешт ӯс вуянтас.
2414,"1945 та̄л яныг таквс э̄т­пост 10-ит гвардейский воздушно-десантский девизиян автоматчикыг патхатас, та̄л арыг тот лусытас."
2415,Юв 1946 та̄лт ёхтыс.
2416,Колхозт рӯпитас.
2417,"1975 та̄л я̄ӈк на̄тнэ э̄посэ̄т 18 хо̄талт а̄тимыг е̄мтыс, А̄нъя па̄вылт ёл-щё̄пита­вес."
2418,"Николай Никифорович Гындыбин
Кимкъясӯй ляпат о̄лум Огурья па̄вылт самын патыс."
2419,1944 та̄лт яныг хо̄нтын вуйвес.
2420,"1946 та̄лт ювле ёхтыс, Кимкъясӯйн о̄лмыгтас."
2421,"Колхозт рӯпит­ас, хӯл алыщлас."
2422,Николай Никифорович 1956 та̄лт ма̄нь таквс э̄тпост хот­таль щалтыс.
2423,"Николай Сергеевич Пуксиков
1926 та̄лт яныгполь э̄тпост Хулюмсӯнт пāвылт самын патыс."
2424,Хо̄нтлуӈ­кве 1943 та̄л я̄ӈк на̄тнэ э̄тпосэ̄т тотвес.
2425,"Яныг хо̄нтыт тав стрелокыг о̄лыс, 3-ит Белорусский фронтыт хо̄тлыс."
2426,Николай Сергеевич юв пищмат ма̄ньщи ла̄тӈыл хансыс.
2427,Война юи-па̄лт «За бое­вые заслуги» нампа ма̄­гылн тагатан по̄сыл май­вес.
2428,"Хо̄нтлын ма̄ныл юв 1950 та̄лт ёхтыс, колхозт ос леспромхозт рӯпитас."
2429,"Александр Тимофеевич Тальма
Ягримт о̄лнэ ма̄ньщи нэ̄ Галина Николаевна  Вынгилева о̄патэ а̄пщи урыл хансыс – Александр Тимофеевич Тальма."
2430,Ты ё̄рн хум 1924 та̄лт Сор­тыӈъя па̄вылт самын па­тыс.
2431,1941 та̄лт туи Ленин­град ӯсн Лӯи ма̄ мир институтн ханищтахтуӈкве ке̄твес.
2432,"Хунь яныг хо̄нт о̄выл­тахтас, 17 та̄лэ то̄в­лыс."
2433,"Юв минуӈкве ла̄в­вес, ос тав ат ка̄сащас, хо̄нтлуӈкве патыс."
2434,НКВД 9-ит полкыт красноармей­цыг о̄лыс.
2435,"Блокада э̄лы-па̄лт Александр саквата­вес, 1941 та̄лт сӯкыр э̄т­пост а̄тимыг е̄мтыс."
2436,"Петр Сергеевич Таратов
1907 та̄лт Сангитур па̄вылт самын патыс."
2437,Хо̄нтлуӈкве 1941 та̄лт минас.
2438,1941 та̄л лӯпта э̄тпосэ̄ныл ос 1943 та̄л во̄ртур э̄тпосэ мус 59-ит полк 85-ыт стрелковый дивизият хо̄нт­лыс.
2439,"Война юи-па̄лт ювле йис, Верхне-Нильдино па̄выл колхозт рӯпитас."
2440,1997 та̄лт а̄тимыг е̄мтыс.
2441,"Нэ̄пак хумус хассыт
«Много наших мужчин по Сосьве, Оби под фронт железного войска увозят…» нэ̄пак щё̄питан порат, ма̄ньщи нэ̄, истори­ческий наука кандидат Светлана Алексеевна Попова тох ла̄выс:
– Хунь тамле нэ̄пакыт о̄лэ̄гыт, Ха̄льӯс район пе̄с йис тэ̄ланэ, хосат о̄лум ма̄хум о̄лупсаныл мощ ва̄ӈкве патыянув."
2442,"Та па̄сныл 75 та̄л овумлас, ос хо̄нт капай пилыщмаӈ тэ̄ланэ номтанувт ань тыхо̄тал мус о̄лэ̄гыт."
2443,"Ка̄сыӈ хо̄тпа, ка̄сыӈ ще̄мья яныг сават­пи тотыс."
2444,"Ма̄н сосса мирув тот о̄с хо̄нтлыс – ма̄ньщи, ханты ос ё̄рн ма̄хманув."
2445,"1 со̄тыра 418 хо̄тал та̄н сибирский дивизиян тӯлнэ салтатыт халт та̄рвитыӈ лё̄ӈх ё̄мсыт, фашистри­щит ёт хо̄нтлысыт."
2446,"Ты нэ̄­пак ва̄рнэ хо̄тпат ам сака янытлыянум, са̄в ёмас, сымыӈ ла̄тӈыл ла̄виянум."
2447,Матъёмас та̄н тамле э̄рнэ тэ̄ла палт вуйхатасыт.
2448,"Ха̄льӯс краеведческий музейт научный сотруд­никыг рӯпитан нэ̄ Инна Юрьевна Константинова потыртас:
– Ты нэ̄пак ма̄н округт о̄лнэ сосса мир о̄вылтыт потыртан ма̄гыс та̄ра­таслув."
2449,"Та̄н хунь яныг хо̄нтын вуйве̄сыт, та̄ра снайперыг, разведчикыг, ла̄глыл ё̄мим ос лувыл яласым па̄тлуптан ма̄н ке̄тве̄сыт."
2450,"Ань акваг во̄­раиманыл, хӯл алыщлы­маныл ос са̄лы ӯриманыл, та̄н пуссын ё̄р хо̄тпаг о̄лсыт, ащирмат ос тэ̄та̄л хоса ве̄ритасыт, нэ̄матыр сака ат ӯрсыт, ат во̄всыт."
2451,"Ты нэ̄пак хосыт ма̄н ла̄вуӈкве таӈхе̄в, лӯи ма̄т тамле ёмас э̄лумхо̄ла­саквет та нёвита̄лымат, та̄н наманыл ань пуссын мирн ва̄вет, акваг номуӈ­кве патавет."
2452,"Маснут, пормас сус­сылтан колнак тармыл пуӈктотнэ нэ̄ Наталья Аркадьевна Рауда­нен тох потыртас:
– Ты нэ̄пак хансуӈкве ущ о̄вылтахтамув порат, 2019 та̄лт, музей кӯщай нэ̄ Людмила Николаевна Андриянова ла̄выс, ань ос сосса мир урыл вос хансэ̄в, пуссын та̄ра-пат­туӈкве э̄ри, манах хо̄тпа хо̄нтлуӈкве вуйлуве̄сыт, хотыл о̄лсыт, хо̄т хо̄нтлы­сыт, та маныр."
2453,"Хунь ты нэ̄пакув ва̄­руӈкве о̄вылтаслув, сака са̄в китыглахтын ла̄тыӈ но̄х-хулиглас, нэ̄пакытт ос ищхӣпыӈ утыт са̄всыр щирыл хансым о̄лы – то̄ва ма̄т хансыма, районувныл яныг хо̄нтын 412 сосса хо̄тпат минасыт."
2454,"Ма̄н ла̄ве̄в, а̄ти, са̄внув мир хо̄нтлыс."
2455,"Тувыл ты тэ̄ла палт мӯсхал щирыл вуйхатсӯв, ка̄сыӈ па̄вылт ма̄хум китыглаӈкве пат­санӯв."
2456,"Яныг хо̄нтын ми­нам а̄тяныл, о̄йканыл, а̄ги-пыганыл, рӯтаныл нама­ныл вос ла̄вияныл, хотыл вуйлуве̄сыт, вос хӯлтэ̄гыт, пуссын нэ̄пакын хасса­нув."
2457,"Нэ̄пакув а̄стламув по­рат та̄ра-патыс, Ха̄льӯс ос Белоярский районныл 874 сосса хо̄тпа хо̄тлуӈ­кве вуйве̄сыт."
2458,"Ань китыт нэ̄пак щё̄питэ̄в, хотьют наме ат хансыслув, тот тах пуссын ловиньтыянув."
2459,"Хо̄нтлам мир наманыл округув янытыл акван-атуӈкве те, кит со̄тыра арыгкем хо̄тпа яныг хо̄н­тын ялсыт."
2460,Ты нэ̄пак хансуӈкве район янытыл са̄в хо̄тпа нё̄тсыт.
2461,"2019 та̄лт ам Ло̄п­мус ос Кульпас па̄в­лыгн ялсум, тот китыглахтасум, ма̄хум наманыл ёл-хас­санум."
2462,"Саранпа̄выл нупыл ат ялсув, тот о̄лнэ крае­ведческий музейт рӯпи­тан ма̄хум «Птицы свет­лой памяти» нэ̄паканылт та ма̄ныл хо̄нтлуӈкве вуим ма̄хум наманыл хансыгласаныл."
2463,"Тэ̄к па̄вылт, Ягримт, А̄нъят, Ня̄хщамво̄льт, Хулюмсӯнтыт о̄лнэ ка̄р­кам хо̄тпатын нё̄твесӯв, ма̄навн потрыт ос хурит ке̄тсыт."
2464,Та̄нанылн пӯма­щипа ла̄тыӈ ла̄ве̄в.
2465,"Ты потыр Ха̄льӯс нэ̄ Любовь Вынгилева хансыстэ, ма̄ньщи ла̄тӈыг Светлана РОМБАНДЕЕВА толмащластэ"
2466,Победа хо̄талт ка̄сыӈ та̄л ус котильт военныиг о̄лнэ ма̄хум акв ма̄гылтарс ё̄ме̄гыт.
2467,"Ма̄н Ханты-Мансийск ӯсувт о̄с са̄всыр военныит ты кастыл щё̄питахтэ̄гыт, акван-атхатыглэ̄гыт ос нё̄тнэг ё̄ме̄гыт."
2468,Пограничник хумыт ос та̄нти я̄нас ё̄ме̄гыт.
2469,Ма̄н сосса ма̄хманув халт о̄с тамле хум хо̄тпат о̄лэ̄гыт.
2470,"Андрей Борисович Шиянов 1995 та̄лт арми­ян пограничный войскан вуйвес, Дальний Восток ма̄н тотвес, тот контроль­но-пропускной пунктыт порт Ванино ма̄т служи­тас."
2471,"Тав са̄всыр наградат о̄ньщи: старший погран­наряда, отличник погран­войск 2 степень, отличник погранслужбы 3 степень, государственный грани­цав ӯргалаӈкве яныгса̄т щёс ялыс."
2472,Юв омаге-а̄тяге палт благодарственный пищма те̄тыглавес.
2473,"Хум Ханты-Мансийск ӯст самын патыс, акв тыт №4 школат онтолов класс а̄стлас ос э̄лаль 1992 та̄лт СПТУ №43 яныг ма̄шинал яласан хо̄тпаг ханищтахтас."
2474,Та юи-па̄лт ты армиян вуй­вес.
2475,Юв ёхтуме юи-па̄лт э̄типа̄лаг ханищтахтым 11 класс а̄стлас.
2476,2002 та̄лт на̄й харыг­тан ма̄н рӯпитаӈкве пат­хатас.
2477,"Тот тав ань тыг мус рӯпиты, на̄й харыгтан ма̄шинал ма̄хманэ тотыг­лыянэ."
2478,Тот рӯпитанэ̄тэ сыс ос А.И. Герцен нампа институтн ханищтахтуӈ­кве ялантас ос 2008 та̄лт «выгыр дипломыл» а̄ст­ластэ.
2479,Тав ань культуро­логия ос ма̄ньщи ла̄тыӈ учитель специальность о̄ньщи.
2480,"Рӯпататэ ма̄гыс ос ме̄талит о̄ньщи, ты за отличие в службе II ос III степень, ме̄таль Маршал Василий Чуйков."
2481,Победа хо̄талт Военный парадыт ё̄мнэ̄тэ ма̄гыс за участие ме̄таль.
2482,"2009 та̄лт Андрей Борисович ще̄мьяӈыг е̄мтыс, э̄кватэ наме Анастасия Антоновна, такви о̄парищ наме Сязи, Ямал ма̄ныл Питлор па̄вылныл о̄лы."
2483,"Ханты-Мансийск ӯст Āс-угорский институтт рӯпиты, сосса ма̄хум ла̄тӈыг ханищты, са̄в научный рӯпата хан­сыс, филология наукат кандидат нам о̄ньщи."
2484,"Нэ̄г-хумыг рӯпататэ̄н коныпал дача о̄ньще̄г, тот са̄всыр тэ̄нут тэ̄пка­нэ̄т янмалтэ̄г."
2485,"Ӯщлахтын хо̄талыт тув минэ̄г, тот колэ̄нт э̄т хӯлэ̄г, тэ̄пкант матыр рӯпата ва̄ре̄г."
2486,"Андрей Борисович хӯл алыщлаӈкве ос ва̄с па̄т­луптаӈкве сака ка̄сащи, ка̄сыӈ тӯя та хо̄талыт ӯриянэ ос во̄рн хотты тӯрн та мины."
2487,Ка̄ркам нэ̄г-хумыгн пуста̄гыл о̄лнэ ла̄тыӈ ла̄­ве̄в.
2488,"Ань ты тӯя парад ӯс котильт ат ва̄рыглавес, хуньт тах ёмас пораг е̄мты ос ма̄н Андрей Борисо­вич погранични­кыт халт ё̄мнэ̄тэ ка̄салы­лӯв тах."
2489,Галина КОНДИНА
2490,"Ха̄льӯс район Кульпас па̄вылт о̄лнэ ма̄ньщи нэ̄г са̄в та̄л ня̄врамыт ёт рӯпитэ̄г, ты Ольга Митрофановна Тимушева ос Альбина Митрофановна Кулешова."
2491,Тэ̄н ма̄ньщи ла̄тӈе̄н сака ёмщакв ва̄гтэ̄н ос ня̄врамыт ханищтэ̄г.
2492,"Победа хо̄тал кастыл ветераныт урыл потрыт кетсы̄г, ня̄врамыт ёт акван-нё̄тхатым атсаныл."
2493,"Таратов Александр Афанасьевич
Таратов Александр Афанасьевич – ты ам яныг о̄пам, 1925 та̄лт Во̄лья па̄вылт яныг ще̄­мьят самын патыс."
2494,"Та̄н хӯрум каӈк ос хӯрум э̄щ о̄л­сыт,во̄раян ос хӯл алыщлан ще̄мьят яныг­масыт."
2495,"1941 та̄л лӯпта э̄тпост хо̄нтлан ва̄рмаль о̄выл­тахтаме порат о̄влэ̄т яныг каӈке Таратов Николай Афанасьевич вуйвес, тав 1945 та̄л я̄ӈк на̄тнэ э̄т­пост порславес."
2496,"Николай юи-па̄лт Таратов Сергей Афанасьевич котиль каӈке войнан вуйвес, хотты ма̄т порславес, ля̄х­хал та̄л рӯтанэ та о̄лсыт."
2497,"1943 та̄лт яныг о̄пав Таратов Александр Афа­насьевич хунь нёло­лов­хуйплов та̄лыг е̄мтыс, хо̄нтлан ма̄н вуйвес."
2498,"Сталинградыт, Харьковыт, Киевыт хо̄нтлыс."
2499,Са̄в щёс нюлмил ва̄рыглавес.
2500,"1945 та̄л ла̄глэ сакватāлвес, тувыл юв та̄ртвес."
2501,1988 та̄л ма̄ньполь э̄тпос 4 щислат хотталь щалтыс.
2502,Кульпас па̄вылт ёл-щё̄питавес.
2503,"Полина Сайнахова яныг о̄патэ урыл хансыс
Сайнахов Андрей Иванович
Сайнахов Андрей Иванович хо̄нтлан ва̄р­мальн о̄с ялыс."
2504,1910 та̄лт Ме̄сыг па̄вылт самын патыс.
2505,"Ирина Гавриловна э̄кватэ ёт хӯрум ня̄врам янмалтасы̄г – Домна, Марфа ос Владислав."
2506,Сайнахов Андрей Иванович 1941 та̄лт о̄йттур э̄тпост Ло̄пмус па̄выл­ныл Сайнахов Степан Иванович а̄пщитэ ёт хо̄нтлуӈкве минасы̄г.
2507,"Степан Иванович 1915 та̄лт самын патыс, 1943 та̄лт порславес, тав уре̄­тыл ла̄тыӈ а̄тим о̄лыс."
2508,"Андрей Иванович 1942 та̄лт саквата̄лвес, госпитальт Горький ӯст о̄лыс."
2509,"Тувыл юв ёхталас, акв э̄тпос юн о̄лыс."
2510,"1944 та̄лт хо̄нтлан ва̄рмальн о̄с та минас, хо̄т порсла­вес, ла̄тыӈ ат та ёхталас."
2511,"Марта Кугина яныг о̄патэ урыл хансыс
Сайнахов Николай Ильич
Сайнахов Николай Ильич 1926 та̄л я̄ӈк на̄тнэ э̄тпос онтолов щислат  Ма̄нья па̄вылт самын патыс."
2512,"1944 та̄л я̄ӈк на̄тнэ э̄тпост нёлоловхуйплов та̄лэ то̄влыс, хо̄нтлан ма̄н вуйвес."
2513,Ма̄нь таквс э̄тпос порат Николай Ильич хӯрмит Белорусский фронтыт хо̄нтлыс.
2514,"Кит э̄тпос Победа мус хультыгла̄лыс, Кениг­сбергыт нюлмил ва̄рвес.Госпитальн Александро­во ӯсн ке̄твес."
2515,"1945 та̄л сӯкыр э̄тпост юв ёхтыс, нэ̄ тотыс - Александра Никитична Смиркина."
2516,"Нила а̄ги ян­малтасы̄г: Евдокия, Зоя, Света, Таня."
2517,"Ме̄талит ма̄нь а̄гитэ̄н ӯргалым о̄ньща­вет: ме̄таль «За отвагу», орден «Славы» III степень, орден «Красной Звезды», хо̄т юбилейный ме̄талит."
2518,Хо̄нтлан ва̄рмаль юи-па̄лт тав Ӯс мус почта са̄лыл тотыглас.
2519,Хӯл алыщ­лан ма̄хмыт палт пир­катирыг рӯпитас.
2520,"1988 та̄л о̄йттур э̄тпост хотталь щалтыс, Кульпас па̄вылт ёл-щё̄питавес."
2521,"Лена Кочкина хансыс
Кугин Алексей Иванович
Кугин Алексей Иванович 1897 та̄лт Сортыӈъя па̄вылт самын патыс."
2522,1942 та̄л во̄ртур э̄тпост хо̄нтлуӈкв вуйвес.
2523,"Война э̄лы-па̄лт Ло̄пмус па̄выл кӯщаиг рӯпитас, тувыл Остяко-Вогульск ӯст яныг кӯщай ва̄ӈын хо̄тпаг о̄лыс."
2524,1935 та̄лт ма̄ньполь э̄тпос нёлолов щислат №4602 по̄с о̄щнэ «Ханты-Манчи Шоп» газетат Зырянов Г.
2525,"тав уре̄т хан­сыс: «Ло̄пмусныл о̄лнэ делегат» (О делегате Омского областного съезда советов, члене прези­диума окриспол­кома, кол­хознике из Берёзов­ского района Алексее Ивановиче Кугине, участ­вовавшем во втором съезде кол­хоз­ни­ков-удар­ников в Москве)."
2526,Ты съезд 1935 та̄л ре̄тыӈ ю̄свой э̄тпос 11 – 17 хо̄таланэ̄т о̄лыс.
2527,1930-ыт та̄лытт ёсал ё̄мнэ ва̄рмаль о̄лыс.
2528,Ма̄н яныг ащо̄йкав Остяко-Вогульскныл Тобольск ӯсн ёсал ялыс.
2529,"Садомин Н.М. тав уре̄т тох хансыс: «Карс, нё̄тнэ хум о̄лыс, ак­ваг ко­стюмыл масхатыглас»."
2530,Хо̄нтлан ва̄рмаль по­рат рущ ла̄тӈыл ёмщакв потыртас.
2531,Таве ёл-щё̄пи­тым урыл нэ̄пак ёхталас.
2532,"Кол но̄х-ё̄снэ порат, нэ̄пак на̄йн тāйвес."
2533,"Номт нэ̄пакт хӯрмит ло̄псэ̄т наме хас­вес, госпитальт хотталь щалтыс."
2534,Саратовский областьт ёл-щё̄питавес.
2535,Яныг ащо̄йкав хо̄нтлам ва̄рмале урыл ма̄н ань э̄лаль кисхатэ̄в.
2536,"Тав каӈке Кугин Дмитрий Иванович–рядовой, 1892 та̄лт самын патыс."
2537,Яныг хо̄н­тыт порславес.
2538,Тав хуритэ ма̄н ат о̄ньще̄в.
2539,"Милана Исмаилова хансыс
Хурит А."
2540,Кулешова ке̄тыс
2541,Ань Ханты-Мансийск ӯс «Лылыӈ со̄юм» нампа ханищтахтын колт пуссын аквъёт атса̄ткем ня̄врамыт ханищтахтуӈкве ёхталэ̄гыт.
2542,"Та̄н ка̄тыл са̄всыр пормасыт ю̄нтэ̄гыт, йӣкве̄гыт, са̄ӈквылтапыл са̄ӈквылтэ̄гыт ос мо̄т тэ̄лат ва̄ре̄гыт."
2543,Кӯщаиг Ирина Алексан­дровна Кибкало патту­вес.
2544,"Мо̄лты та̄н Технолого-педагогический колледж ёт договор-нэ̄пак хассыт, ань акван-нё̄тхатым рӯ­питэ̄гыт."
2545,Мо̄лал юи-о̄выл нилыт курсыт ханищтахтын са̄т студентыт та̄н палтаныл практикат рӯпитасыт.
2546,Тот та̄н ма̄нь ос яныгнув ня̄вра­мыт ёт рӯпитаӈкве ха­нищ­таве̄сыт.
2547,Рущ щи­рыл ты ва̄рмаль «Педагог дополнительного образо­вания детей и взрослых» намаим о̄лыс.
2548,Ты ма̄ньлат а̄гит-пыгыт колледжит юи-о̄выл та̄л ханищтахтэ̄гыт.
2549,А̄стла­нэ̄ныл юи-па̄лт то̄ват округувт о̄лнэ хотты ма̄нь па̄вылн рӯпитаӈкве минэ̄гыт.
2550,Ты ма̄ньлат хо̄т­пат сосса мир о̄лнэ-хӯлнэ ва̄рмальн ань о̄с мощ ханищтаве̄сыт.
2551,"Ня̄врамыт ёт школат манос мо̄т ханищтап колт хумус рӯ­питаӈкве, та̄н ань ёмщакв ва̄ганыл."
2552,Тот та̄н ханты ос ма̄нь­щи ла̄тӈыл мощ ханищ­таве̄сыт.
2553,Сосса ня̄врамыт ма̄гыс урок ва̄рсыт.
2554,"Тувыл ня̄врамыт ёт та̄н ка̄тыл са̄всыр пор­масыт ма̄щ­тыр­ласыт, са̄ӈ­квыл­тапыл са̄ӈквылтаӈ­кве а̄рталах­тыг­ла̄лсыт ос мо̄т са̄в э̄рнэ ва̄рмальн ханищ­таве̄сыт."
2555,"Ань «Лылыӈ со̄юм» нампа ханищтап колт Ольга Норова, Ирина Белявская, Раиса Гаври­ль­чик, Владимир Меров, Надежда Бушуева, Татьяна Хозяинова, Галина Молда­нова ос Любовь Федор­кив рӯпитэ̄гыт."
2556,Та̄н практикан ёхтум ма̄ньлат хо̄тпатн са̄всыр ва̄рмаль щирыл нё̄тсыт.
2557,Аквъёт ищхӣпыӈ ут хосыт рӯпата ва̄рсыт.
2558,"Тувыл сосса мир ялпыӈ хо̄талыт о̄лыглам порат, о̄с пуссын тув ялантасыт."
2559,"Ты колт ханищтахтын ня̄врамыт тот йӣквсыт, э̄ргысыт ос са̄ӈквылтапыл са̄ӈквылтасыт."
2560,"Студенты­тын ты ва̄рмаль сака мӯс­тыс, та̄н ща̄гтым ханищ­тахтуӈкве тув ёхтала­сыт."
2561,"Ётыл, хунь па̄вылн рӯпи­таӈкве минэ̄гыт, та̄на­нылн сосса ня̄врамыт ёт рӯпитаӈкве кӯпнитнувег паты."
2562,Кӯщай нэ̄ Ирина Киб­кало ла̄выс: «Ма̄н палтув ханты ос ма̄ньщи ня̄врамыт коныпал мо̄т ща̄нь ла̄тӈыл потыртан ня̄врамыт о̄с ёхталэ̄гыт.
2563,Тыт атса̄т ня̄врамытныл туп ва̄тахкем са̄вит про­цент сосса ня̄врамыт ха­нищтахтэ̄гыт.
2564,Ань ЮНЕСКО мирхал организация 2022-2032 та̄лытт - ма̄ янытыл о̄лнэ сосса ма̄хум ла̄тӈаныл ӯргалан та̄лыг ла̄всаныл.
2565,Ты та̄л «Лылыӈ со̄юм» колт рӯпитан хо̄тпат йильпи проект щё̄питасыт.
2566,Рущ щирыл ты ва̄рмаль «Язык народа моего» намтсаныл.
2567,Округувт о̄лнэ мо̄т ща̄нь ла̄тӈыл потыр­тан ня̄вра­мыт о̄с тув хас­ве̄сыт.
2568,Ты хосыт ла̄тӈыт аквъёт э̄лаль тотуӈкве патыянӯв».
2569,Николай МЕРОВ
2570,Хо̄нтлын нак ка̄сыӈ хо̄тпан яныг саватпи тотыс.
2571,"Кос ма̄ньщи, кос рущ, то̄ва колта̄гыл ма̄хманыл ювле ат ёхтысыт, китлер утыт ёт хо̄нтлым, мо̄т ма̄т пуӈканыл та пинсаныл."
2572,Юв ёхтум мāхум ос янгыщ сакватаве̄сыт.
2573,Ха̄льӯс район Саран­па̄вылт о̄лнэ ма̄ньщи нэ̄ Марина Прокопьевна Сайнахова а̄тятэ Москва ӯс ляпат хо̄нтлыс.
2574,На̄н ань э̄лаль тав потре ловиньтэлы̄н.
2575,– А̄тям Прокопий Фатеевич Меров яныг хо̄нтын 1942 та̄лт вуйвес.
2576,"Москва ӯс ляпат хо̄нтлыс, тот сакватавес."
2577,Пусмал­тахтуӈкве Кострома ӯс госпитальн ке̄твес.
2578,"Тувыл арыгтаптувес, 1943 та̄лт юв ёхтыс."
2579,"Яныг хо̄нт порат сак­ватым ма̄хум ма̄гыс Кострома ӯст ос та ляпат о̄лнэ ӯсытт ос па̄влытт са̄в госпиталит щё̄пита̄л­ве̄­сыт,мир тув э̄тэ-хо̄талэ тот­ве̄сыт."
2580,"Ле̄ккарыт сака са̄в рӯпитасыт, ка̄сыӈ хо̄тпа самыл сунсым о̄щсаныл, мӯсхал щирыл пусмалтасаныл."
2581,"Та ма̄т 50 со̄тыра арыгкем салтатыт ос офицерыт пусмалтахтасыт, тувыл о̄с акв тув э̄лаль хо̄нтлуӈкве минасыт."
2582,– А̄тян хотыл о̄лыс?
2583,"– Тав 1920 та̄лт Хо̄с­ло̄х па̄вылт самын патыс, тот яныгмас."
2584,"Омам Аксинья Тимофеева, такви о̄парищ наме Чалданова, О̄лттумп па̄вылныл о̄лыс."
2585,Ты ма̄ньщи па̄выл А̄нъя па̄выл ляпат о̄лыс.
2586,"А̄тям рыбакыг рӯпитас, ло̄ӈ­халь яланта̄лыс, тот 1948 та̄лт омам ёт акван-хо̄нт­хатсыг."
2587,Омам колта̄гланыл яныг о̄лыс – са̄т ягпыг ос хӯрум яга̄ги самын патсыт.
2588,"Номилум, тав э̄р­гыглас «Са̄т Чалдан ма̄нь ягпыгате̄нум»."
2589,"О̄лттумп па̄выл хосат та̄гыл ат о̄лаве, ма̄хумн оссув­лавес."
2590,"Колта̄глувт щар яныг Сава каӈкум, тав ёлы-па̄лэ̄т Петя самын патыс, тувыл ам, щар ма̄нь Алёша о̄лыс."
2591,"Ам Хо̄сло̄хт самын патсум, 1955 та̄лт я̄ӈк на̄тнэ э̄тпос о̄выл хо̄талэ̄т, улат ӯнлын порат."
2592,"Пе̄с порат я̄т, Хо̄сло̄хт, улат ӯнлысыт."
2593,"Ма̄ньколт са­мын патсум, то̄нт нэ̄ хо̄т­пат пӯльницан хунь ке̄­тыглаве̄сыт."
2594,"Школан нулевой клас­сын Ло̄пмусн тотве̄сум, тот кит класс а̄стласум, тувыл кит та̄л Сортыӈъят ханищтахтасум."
2595,"Э̄лаль Кульпасн тотве̄сум, 1971 та̄лт нёлолов класс а̄ст­ласум."
2596,"Ма̄ньщи а̄гит ёт Кострома ӯсн текстиль­ный фабрикан ханищ­тах­туӈкве минасум, то̄ва а̄гиянув Иваново ӯсн минасыт."
2597,"Тот хӯрум та̄л ханищтахтасум, тувыл юв йисум."
2598,"Та ӯст ханищтахтамум порат каникулын юв ёх­тысум, а̄тям китыглахты: «А̄гикве, ам тулё̄вылри­ща­нум ат ва̄щинтасанын?» Тав насати Кострома ӯст госпитальт пусмал­тах­тас, тот операциял ва̄рвес, ла̄гыл тулё̄вланэ хот-яктуве̄сыт."
2599,"Ла̄ви, тот яныг монастырь о̄лы, война порат госпиталиг ва̄рыглавес."
2600,"Ам хунь тув э̄лаль ха­нищтахтуӈкве ялсум, та кол капай хо̄н­тыслум, ань музеиг о̄лы."
2601,"А̄гит ёт тот хо̄тал палыт ё̄мыг­тасув, по̄слахтасув."
2602,"Юв ёхтысум, а̄тям нупыл ла̄всум, гос­питаль колэ музеиг ва̄рима."
2603,"А̄тям хунь юв та̄ртвес, ла̄ви, лё̄х олн ат о̄ньщас."
2604,"Ла̄глаге протезал ва̄рыг­лавесыг, та мат протезаӈ ла̄глаге тыналамаге, та олнанэ̄тыл хотмус юв ёхтахтас."
2605,"Омагум-а̄тягум Саран­па̄вылт звероферма ну­пыл о̄лнэ колыл майлу­весы̄г, тот о̄лсыг."
2606,"А̄тям 1994 та̄лт а̄тимыг е̄мтыс, омам та юи-пал та̄л, сас Хо̄сло̄хт ёл-щё̄питасагув."
2607,– Хо̄сло̄х па̄вылт са̄в мир о̄лыс?
2608,"– Сака са̄в кос ат о̄лыс, номилум, ма̄н, Меровыт, кит кол, тувыл Паял Меров колэ."
2609,"Лончаковыт, Анямовыт, Ромбандеевыт о̄лсыт."
2610,"Ам Роман Павло­вич Ромбандеев яныг а̄гитэ Домна ёт ёнгасасум, ме̄н школат аквъёт ханищ­тахтасме̄н."
2611,Ётыл та̄н Ло̄пмусн ва̄нтлысыт.
2612,"1978 та̄лт ам хум ва̄р­сум, наме Николай Нах­рачёв."
2613,"Нила та̄л аквъёт о̄лсуме̄н, Наташа а̄гирищ о̄щсуме̄н."
2614,Тувыл о̄йкам а̄тимыг е̄мтыс.
2615,"Китыт о̄йкам Анатолий Сайнахов, ва̄т нупыл ат та̄л о̄лсуме̄н, тав о̄с а̄гмыл хартыс, хотталь щалтыс."
2616,"А̄гим о̄с а̄тим, Ксения а̄гитэ ам ётум о̄лы."
2617,"Ам ань акв пыгум хультыс Ваням, хӯрум ня̄врам о̄ньщи."
2618,"Сава каӈкум ня̄враманэ о̄лэ̄гыт, ам палтум ёхта­лэ̄гыт, халанувт нё̄тхатэ̄в."
2619,"– Марина Прокопьевна, наӈ ма̄ньщи супыл о̄лэ̄гын, наӈти ю̄нтсын?"
2620,"– Па̄квпалыӈ супыт, тучаӈыт, а̄канит ос мо̄т пормасыт ю̄нтэ̄гум."
2621,"Ма̄нь­та̄гыл акваг омам по̄хат ӯнлысум, суссум, хумус тав щаквщи."
2622,"Са̄в та̄л совхозт суве­нирный цехыт рӯпи­тасум, пӯркит ю̄нтсув, котыт ма̄нти тынтлысув."
2623,Охсар фермат рӯпитасум.
2624,"Ётыл Сӯкыръя клубн патхата̄лсум, пен­сиян миннэм мус тот рӯ­пи­тасум."
2625,"Та порат ма̄ньщи супыт ю̄нтуӈкве патсум, а̄гирищит ёт а̄канит ос мо̄т пормасыт ва̄рсув."
2626,"Ань то̄ванакт ма̄хум суп манос нас хотты пор­мас ёвтнэ ма̄гыс ю̄нтыл­тэ̄гыт, ла̄щал-ла̄щал щакв­ще̄гум."
2627,"Пенсиян хосат пат­хатасум, рӯпитаӈкве иӈ кос ве̄рме̄гум, рӯпата о̄лыс те, татем матыр ма̄щ­тырланувум."
2628,"Ань акваг ла̄ве̄­гыт, ма̄нь ма̄хум э̄лаль пат­туӈкве э̄ри, та̄н вос рӯпитэ̄гыт."
2629,"Таи­ма̄гыс ма̄н, яныгнув хо̄тпат, юн та ӯнлантэ̄в."
2630,Омам ма̄ньщи саг о̄ньщас.
2631,"Акватэ хорамыӈ сагыг - ке̄р ла̄квыт о̄щсыг, акватэ ос улпыл нас о̄щнэ сагыг."
2632,"Нуйсахи о̄ньщас, О̄лттумп па̄вылныл тотыг­ластэ."
2633,"Санкт-Петербург ӯсныл учёный ма̄хум ос этнографыт ёхталасыт, омам нуйсахитэ та̄на­нылн мис­лум."
2634,"Ма̄нь порат выгыр мис сов сахи о̄щсум, омам улпыл такви ю̄нтыглас."
2635,"Кульпас школан лувыл тотыглавесӯв, пуссын сахил о̄лсув."
2636,Ма̄н Мальчик нампа лув о̄щсув.
2637,"Хо̄с­ло̄хныл кит лувыӈсун, Анна Прокопьевна Лон­чакова э̄ква а̄гитэ о̄с тот ханищтахтас, Хо̄рыӈпа̄выл мус минэ̄в, тот ща̄й ае̄в, мощ ӯщлахтэ̄в."
2638,"Тувыл Хо̄рыӈпа̄выл ма̄хум лувыӈ­сунаныл ке̄рияныл, э̄лаль пуссын аквторыг та нёвумтэ̄в, Ло̄пмус мус минэ̄в."
2639,"Та ма̄хум лувыӈ­суныӈ та̄гыл о̄с ма̄н пал­тув о̄лтхатэ̄гыт, Кульпас мус пуссын аквъёт та ёх­тахтэ̄в."
2640,"Таса̄вит лувыӈсун, то̄ванакт о̄влэ ат на̄ӈки."
2641,"Ювле о̄с аквъёт минэ̄в, халанувт ӯрхатэ̄в, нё̄тха­тэ̄в."
2642,"Тох яласаӈкве ня̄вра­мытн пӯмыщ, ӯщлахтын ма̄т ла̄глыл та нуйхатэ̄в, хотьютув пе̄лпыщ ха̄йты, тот та касэ̄в."
2643,"Хунь лувыӈ­сунанув ляпаме̄гыт, суна­нувн та вущкасахтэ̄в."
2644,– Хо̄сло̄хт Ӯй йӣквыг­лавес?
2645,"– Ӯй йӣквнэ ва̄рмаль о̄лыс, номилум, Василий аким колэ̄т Ӯй йӣквес."
2646,"Ам то̄нт хо̄т та̄лум то̄влыс, ювле иснасныл суссум, туп пуӈкпаттам на̄ӈкыс."
2647,"Са̄снёлытыл сака пилсув, илттыг нэ̄глапе̄гыт, са̄йт­та̄л а̄л патэ̄в."
2648,"Па̄выл ма̄х­манув ма̄ньщи мо̄йтыт мо̄йтыгласыт, э̄ргысыт."
2649,"Марина Прокопьевна сымыӈ э̄лумхо̄лас, ка̄р­кам нэ̄."
2650,Я̄ӈк на̄тнэ э̄тпос о̄выл хо̄талэ̄т тав 66 та̄лэ то̄влыс.
2651,"Ма̄н, газета ва̄рнэ ма̄хум, ты я̄тил ма̄ньщи нэ̄ намхо̄талэ̄тыл янытлылув!"
2652,"Ня̄враманэ-апыгрищанэ ос рӯт ма̄хманэ ёт пус ка̄т, пус ла̄гыл вос о̄лэ̄гыт, На̄й-О̄тыранылн вос ӯргалавет!"
2653,Светлана РОМБАНДЕЕВА
2654,Ты э̄тпост Ханты-Мансийск ӯст «Центр занятости» колт рӯпитан нэ̄ Ирина Шнайнер ма̄н газетавн ля̄ххал ке̄тыс.
2655,Ты нэ̄ ханищтап ва̄рмаль э̄лаль тотым рӯпиты.
2656,"Ань э̄лумхо̄лас манхурип профессия щирыл ханищтахтуӈкве ка̄сащи, тав ты тэ̄латэ хосыт нё̄таве."
2657,"Ка̄сыӈ хо̄тпа номсахты, хоты тэ̄ла хосыт таве̄н ханищтахтуӈкве э̄ри."
2658,Ётыл ты ва̄рмаль щирыл рӯпитаӈкве кӯпнитнуве̄г вос о̄лыс.
2659,"Ханищтахтын ма̄т манхурип профессият о̄лэ̄гыт, о̄влэ̄т сунсуӈкве э̄ри."
2660,"Тувыл на̄нки маныр ха̄сэгын ос ты рӯпата ём­щакв ва̄руӈкве ве̄рми­лын манос а̄ти, ты урыл о̄с ёмщакв номсахтэ̄н."
2661,"Ты тэ̄лат рӯпитан спе­циалист-хо̄тпат ла̄тӈаныл щирыл, э̄лумхо̄ласн ма­тыр профессиян ханищ­тахтын э̄лы-па̄лт, таве̄н ма̄к ты хӯрум ва̄рмаль та̄ра-паттуӈкве э̄ри: ты рӯпата таве̄н пӯмащ о̄лы манос а̄ти, ты рӯпата мӯсхалы̄г ва̄руӈкве тав ве̄рмитэ манос а̄ти ос о̄лнэ ма̄тэ̄т тамле рӯпата о̄лы манос а̄ти."
2662,"Психо­логыг рӯпитан учёный хум
Е.А. Климов
ты хӯрум ва̄рмаль урыл тох ла̄выс:
«Таӈхе̄гум»
,
«Ве̄рме̄гум»
,
«Э̄ри»
."
2663,Ань са̄всыр тэ̄ла щи­рыл рӯпата хо̄нтуӈкве ро̄ви.
2664,"Ты управление, обслуживание, ханищтап, мир пусмалтап, творче­ство, тыналап, хӯлтнэ ва̄рмаль, исследование рӯпата, ма̄хум ӯргалан щирыл рӯпата о̄лы."
2665,"Хоталь номтын паты, тув минэ̄н."
2666,"На̄нки ма̄гсылын та̄ра-паттэ̄н, хо̄т на̄н рӯпитаӈ­кве ка̄сащегы̄н."
2667,"Школа а̄стлам ма̄ньлат хо̄тпат, то̄ват мо̄т а̄гит-пыгыт ёт акван-юрщха­тым э̄лаль ханищтах­туӈкве минэ̄гыт, ос ты рӯпатаныл ёмщакв ат торгамтыяныл."
2668,То̄ванакт ня̄врамыт ща̄нянылн-а̄щанылн хотты про­фессиян ханищтахтуӈ­кве ке̄тавет.
2669,Ётыл ня̄врам ты тэ̄ла хосыт э̄рыӈ рӯпи­таӈкве ат паты.
2670,Тамле ва̄рмаль о̄с о̄лыглы.
2671,"Ня̄врамын ул лю̄кам­тэлы̄н, тав хо̄т ханищ­тахтуӈкве таӈхи, тув вос мины, мо̄т ма̄н наска̄ссыг ул хуйтэлы̄н."
2672,"Ань школа а̄стлам ня̄врамыт профессия хо̄нтуӈкве ат ке ве̄рме̄гыт, та̄н
«Центр занятости»
специалистытн нё̄туӈкве патавет."
2673,"А̄гит-пыгыт ты телефон
8 (3467) 32-05-03
хосыт тув свонитаӈ­кве ве̄рме̄гыт, тот та̄н хӯнтлавет ос э̄рнэ тэ̄лан хӯлтавет."
2674,"Ты кол адресэ:
Ханты-Мансийск ӯс, Карла Маркса ӯсхулы 12 кол, №1 колнак."
2675,Хӯлтнэ ла̄тыӈ ма̄гыс олн ойтуӈ­кве ат э̄ри.
2676,Николай МЕРОВ
2677,Раиса Павловна Хозумова такви хурип нёмса э̄лумхо̄ласыг о̄лы.
2678,Ты та̄л я̄ӈк нāтнэ э̄тпос аквхуйпловит хо̄талэ̄т 70 та̄лэ то̄влыс.
2679,Ма̄н таве сака э̄руптылӯв ос Раиса Павловна уре̄т акв-кит ла̄тыӈ хансэ̄в.
2680,"Ты нэ̄ Ха̄льӯс район Хо̄рыӈпа̄вылт самын па­тыс, тот яныгмам поратэ сымн ро̄внэ ла̄тӈыл ань номылмата̄лытэ."
2681,"Яныгмам та̄ланэ яныг хо̄нт юи-па̄лт е̄мтсыт, то̄нт о̄с та̄р­вит пора о̄лыс."
2682,"Па̄влыӈ ма̄хум акваг колхозт-совхозт рӯпитым о̄лсыт, хӯл алыщлым яласасыт, ще̄мьят юн ӯйхул о̄щсыт, са̄в ня̄врам янмалтасыт."
2683,"Ма̄нь Рая о̄влэ̄т мо̄т а̄гирищит-пыгрищит ёт Сӯкыръя школан ханищ­тахтуӈкве ке̄тыгла̄лвес, тувыл яныгнув классытт Кульпас па̄выл школа-интернатн тотыглавес."
2684,Тот школа а̄стламе юи-па̄лт Раиса Ханты-Мансийск ӯсн педагоги­ческий училищан э̄лаль ханищтахтуӈкве минас.
2685,Тувыл ма̄нь ня̄врамыт ханищтан нэ̄г рӯпитаӈкве Тэ̄к па̄вылн ке̄твес.
2686,"Та поратэ урыл Ханты-Мансийскат о̄лнэ ханты нэ̄
Елена Степанова
ла̄выс:
– Ам номилум, о̄выл класст ханищтахтамум порат Раиса Павловна ма̄н палтув рӯпитаӈкве ёхтыс."
2687,"А̄танэ выгыр хар­паг о̄лсыт, ма̄навн пӯмыщ."
2688,"Ёмас ханищтан хо̄тпа, ма̄навн сака мӯстыс."
2689,"Тэ̄к па̄вылт рӯпитаме юи-па̄лт Раиса Павловна Нефтеюганский район Сентябрьский па̄вылн минас, тот школат ат та̄л ня̄врамыт ханищтас."
2690,Ос 1986 та̄лт Ярослав ма̄нь пыге̄нтыл Саран­па̄вылн ва̄нтлысы̄г.
2691,"О̄влэ̄т интернатн рӯпитаӈкве патхатыглас, тувыл Нё̄рт Пуйва па̄вылт ма̄нь ня̄врамыт ханищтаӈкве ка̄сащас."
2692,Ты юи-пāлт Санкт-Петербург ӯст А.И. Герцен нампа универ­ситетт юил ялантым ханищтахтас.
2693,Тот лӯима̄ ма̄хум нампа факультетт «Культурология ос история» тэ̄ла а̄стлыс.
2694,"Ня̄врамыт мāгыс нэ̄пакыт хансы
1991 та̄лныл 2010 та̄л мус Саранпа̄выл школат ма̄ньщи ла̄тыӈ ханищтан хо̄тпаг рӯпитас."
2695,Ня̄вра­мыт ща̄нь ла̄тыӈ ёмщакв торгамтан ос ва̄нэ ма̄гыс Раиса Хозумова са̄всыр программат щё̄питаӈкве патыс.
2696,О̄влэ̄т школат сосса ма̄хум пе̄с порма­саныл ак­ван-атнэ колнак ва̄­руӈ­кве номылматас.
2697,"Ты тэ̄латэ̄т таве̄н
Татьяна Семёновна Лысенкова
ос
Елена Ефимовна Качанова
ёмас нё̄тсы̄г."
2698,Та̄н са̄всыр пе̄с пормасыт тув атсыт ос та̄наныл сус­сылтым ма̄ньщи ла̄тӈыл намая̄лсаныл.
2699,"Та колнак ань тыг мус о̄лы, тот ань история, культурология пӯмыщ урокыт ва̄равет."
2700,"Тувыл Раиса Павловна ЮГУт рӯпитам
Диана Васильевна Герасимова
ёт 5-6 класст ханищтах­тан ня̄врамыт ма̄гыс нэ̄­пак ос тетрадь ва̄рсы̄г, та̄ратасы̄г."
2701,"Ётыл­нув ищ­хӣ­пыӈ утыт сыре-сыр пот­рыт, нё̄тнэ хурит хо̄н­тыглас, та̄наныл пӯ­мыщ урокыг такви щё̄пи­та̄л­санэ."
2702,Ня̄врамытн ищ­хӣ­пыӈ ут ёт рӯпитым о̄с сака пӯмыщ о̄лыс.
2703,Ма̄ньщи ла̄тыӈ ханищ­тан ня̄врамыт са̄всыр касылыт кассыт.
2704,О̄выл касыл районыт халт ва̄рыг­лаве ос тот но̄х-патум а̄гирищит-пыгри­щит округ касылн то­тыглавет.
2705,Саранпа̄выл школаныл ёхталам а̄гит-пыгыт акваг но̄х-патыг­лэ̄гыт ос дипломыл ми­вет.
2706,Акв ханищтам а̄гитэ Людмила Ромбандеева округ губернатор грант-олныл мӯйлупта̄лвес.
2707,"Раиса Павловна такви о̄с са̄всыр ханищтапын я̄лыс, научный потрыт хансыс."
2708,"Тувыл 2008 та̄лт ща̄нь ла̄тыӈ ва̄нэ хо̄тпат халт касыс, то̄нт тав о̄выл места вис."
2709,2011 та̄лт Финляндия хо̄н ма̄т Хельсинки ӯст о̄лнэ университет студентыт ма̄ньщи ла̄тӈыл потыр­таӈкве ханищтасанэ.
2710,Ос тот о̄лнэ Библия инсти­тутт нэ̄пакн хансым пот­рыт ща̄нь ла̄тӈыл тол­мащласанэ.
2711,Тав ань та Библия толмащлан ин­ститутт рӯпитан хо̄тпат ёт э̄лаль ва̄йхатым о̄лы ос Москват РАН учёныитн нё̄ты.
2712,"Москва ӯст Ярослав пыге ос апыгке̄тэ о̄лэ̄г, то̄ванакт тэ̄н палтэ̄н мӯйлуӈкве яланты."
2713,"Ань Раиса Павловна Свердловский область Будка па̄вылт о̄лы, пен­сиян патхатаме порат Валентина увщитэ ляпан о̄луӈкве минас."
2714,"Тэ̄н Зоя э̄ще̄н Сургут ӯст о̄лы, ос Анна э̄ще̄н Москва ляпат о̄лы."
2715,Тамле нёмса ос рӯ­патат ка̄ркамыг о̄лнэ нэ̄ Раиса Павловна урыл потыртасум.
2716,Ма̄н таве 70 тāлэ то̄влум кастыл янытлы­лӯв!
2717,"Пус ка̄т, пус ла̄гыл!"
2718,"То̄рум ёт, О̄тыр ёт!"
2719,Тамара МЕРОВА
2720,"А̄с-угорский институтт рӯпитан ма̄хум ма̄ньщи учёный нэ̄ Евдокия Ивановна Ромбандеева о̄вылтыт нэ̄пак хассыт, тох намаясаныл «От глубин языка к высотам науки…» Тынакт нэ̄пак та̄ратавес, Евдокия Ивановна ка̄стын ма̄гыс ма̄хум институтн во̄виньта̄лве̄сыт."
2721,"Нэ̄пакн потрыт учё­ный хо̄тпат, журнали­стыт, таве ва̄м ма̄хум хас­сыт."
2722,"Евдокия Ивановна потранэ тув о̄с ва̄рве̄­сыт, хо̄т яныгмас, ханищ­тах­туӈкве хумус минас, хотьют ёт рӯпитас, наука тэ̄ла урыл, та маныр, о̄л­те̄т потырта̄лыс, пуссын тув хансымат."
2723,"Акван-атхатыглам ма̄хум Евдокия Ивановна о̄вылтыт са̄в ёмас, сымыӈ ла̄тыӈ ла̄всыт."
2724,"Педагоги­ческий наука кандидат нэ̄, заслуженный работ­ник образования округа
Евдокия Андреевна Нёмысова
тох потыртас:
– Ты ма̄ньщи нэ̄ ам сымумт о̄лы, тав нуплэ ам акваг суссум, тав ётэ ханищтахтасум."
2725,А̄нумн тав са̄в ёмас тэ̄ла ва̄рыг­лас.
2726,"Округув ос А̄с-угор­ский наука ма̄гыс яныг парыс тотыс, ты А̄с-угор­ский институт ва̄руӈкве тав о̄с нё̄тыс."
2727,Евдокия Ивановна мо̄т хо̄н ма̄т о̄лнэ учёный ма̄хум сака янытласанэ.
2728,"Ма̄ньщи ла̄тыӈ ханищтан ма̄гыс тав палтэ венгрыт, фин­ныт ос мо̄т ма̄ныл иссле­дователит ёхталасыт."
2729,"Сымыӈ э̄лумхо̄ласыт тав сака э̄руптасанэ, яныт­ласанэ, аквъёт рӯпитам ма̄хум ёмас ла̄тӈыл но­мылмата̄лсанэ, ма̄ньлат хо̄тпатн нё̄тыс."
2730,"ЮГУт студентыт ханищ­тан ханты нэ̄, филоло­гический наука кандидат
Софья Владимировна Онина
ла̄выс:
– Матъёмас ам Евдокия Ивановна ва̄слум, тав ётэ рӯпита­сум."
2731,"Тав ляпатэ̄т номтум татем рот о̄лыс, ме̄н кон акваг ё̄мыгтас­ме̄н, наука урыл потырта­сме̄н."
2732,"Округт о̄лнэ сосса мир наука тэ̄ланыл ма̄гыс ты ма̄ньщи нэ̄те̄в са̄в ёмас, э̄рнэ тэ̄ла ва̄рыс."
2733,"Мо̄т хо̄н ма̄т ма̄н, ма̄ньщит ос хантыт, тав хосытэ̄т ва̄ӈ­кве патвесув."
2734,"Ань учёный ма̄хум ма̄н ётув рӯпитэ̄­гыт, тэ̄ланув акван-нё̄тха­тым ва̄рия­нув."
2735,Ма̄навн ань Евдокия Ивановна о̄вылтам тэ̄ланэ э̄лаль то­туӈкве э̄ри.
2736,"Ам номсэ̄гум, таве янытлан ма̄гыс ӯсувт памятник ва̄руӈкве э̄ри."
2737,"Технолого-педагогиче­ский колледжит ма̄ньлат ма̄хум ханищтан ма̄ньщи нэ̄
Альбина Романовна Станиславец
потыртас:
– Софья Владимировна со̄ль ла̄ви, Евдокия Ивановнан атхунь э̄ри памятник ва̄руӈкве, сосса мирув ма̄гыс тав яныг тэ̄ла ва̄рыс."
2738,Тав ва̄рум ёмас тэ̄ланэ ань ма̄ньлат хо̄тпатын э̄лаль тотавет.
2739,"Ущ нэ̄глын нэ̄пак щар ма̄кыг намаима – «От глубин языка к высотам науки…»
Тав Хо̄сло̄х па̄вылт самын патыс, тот яныгмас, тувыл э̄лаль ханищ­тах­туӈкве минас, ётыл ос наука тэ̄ла палт вуйхатас."
2740,Юи-о̄выл хо̄таланэ мус та рӯпитас.
2741,Таве̄н ам яныг пӯмащипа ла̄тыӈ ла̄ве̄гум.
2742,"«То̄рум Маа» музей кӯщай нэ̄
Людмила Александровна Алфёрова
о̄с акв-кит ла̄тыӈ ла̄выс:
–Наука тэ̄ла тав ма̄кыг о̄ньщистэ, о̄лме палыт та торыг рӯпитас."
2743,"Хунь ак­ван-хо̄нтхата̄лсуме̄н, тав ётэ хоса потыртасме̄н, акваг китыглахтас, хумус о̄лэ̄гум, ла̄ви, пуста̄гыл вос ё̄мыгтэ̄в."
2744,"Евдокия Ивановна сака ёмас, сымыӈ хо̄тпа о̄лыс."
2745,Ты ма̄ньщи э̄лумхо̄ла­сув акван-атхатыглам ма̄хумн тох та ка̄стувес.
2746,Ань ты нэ̄пак А̄с-угорский институтт ка̄тын-паттуӈ­кве ро̄ви манос ищхӣ­пыӈ ут хосыт ловиньтаӈ­кве ве̄рмегын.
2747,Светлана РОМБАНДЕЕВА
2748,Ха̄льӯс район Саранпа̄вылт саран ма̄хум са̄в о̄лэ̄гыт.
2749,"Пе̄с та̄гыл та̄н ос ма̄ньщи ма̄хманув са̄лы ӯрим аквъёт яласэ̄гыт, акван-нё̄тхатым рӯпитэ̄гыт."
2750,Па̄вылт ам саран нэ̄ Ульяна Николаевна Филиппова ёт хо̄нтхатыгласум.
2751,Тав колта̄гыл ма̄хманэ ёт нё̄рт са̄лы ӯрим са̄в та̄л яласас.
2752,На̄н ань э̄лаль Ульяна Николаевна потре ловиньтэлы̄н.
2753,"– Омагум-а̄тягум ма̄нь­та̄гыл нё̄рт яласасыг, ам тот самын патсум – во̄ртур э̄тпос 25 хо̄талэ̄т 1952 та̄лт."
2754,"Омам Ирина Петровна, такви о̄парищ наме Валей."
2755,А̄тям Николай Тимофеевич Канев.
2756,Тэ̄н сас Саранпа̄вылныл о̄лсыг.
2757,Ма̄н лов ня̄врам самын патсув – нила ягпыг ос хо̄т яга̄ги.
2758,"Хунь нёлолов та̄лум то̄влыс, школан ке̄тве̄сум."
2759,Нила класс мус Сӯкыръят ханищтахтасум.
2760,"Тув ма̄н, саран, ма̄ньщи ос ё̄рн ня̄врамыт, нё̄рныл тотвесӯв."
2761,Ам туп саран ла̄тӈыл потыртасум.
2762,Саранпа̄выл школат лов класс а̄стласум.
2763,"Тувыл Сургут ӯсн минасум, тот училищат колыт ӯнттын хо̄тпаг ханищтахтасум."
2764,"Рӯпитаӈкве е̄мталасум кос, ос омагум-а̄тягумн юв во̄вве̄сум, тэ̄н нё̄рт яласасыг, Маша ос Галя йӣгрищагум ма̄ниг, тэ̄н ётэ̄н юн вос о̄лэ̄гум."
2765,"Маныр ва̄руӈкве, по̄ри ла̄тыӈ хунь ла̄ве̄гум, юв та йисум."
2766,1974 та̄лт хум ва̄рсум.
2767,О̄йкам нилахуйплов та̄лэ то̄влуме порат са̄лы ӯруӈкве патыс.
2768,"Ме̄н нила ня̄врам янмалтасме̄н – кит пыг, кит а̄ги."
2769,"Та̄н пуссын са̄лыӈколт яныгмасыт, школан тыг Саранпа̄вылн тотыгласанме̄н, щаще̄ква­ныл-о̄паныл палт о̄лсыт."
2770,"Акв а̄гим ос пыгум Ханты-Мансийск ӯст о̄лэ̄г, Наташам Горноправдин­скыт о̄лы, Алёша пыгум колта̄глэ ёт тыт Саран­па̄вылт о̄лы."
2771,"Сāлыӈколт ам ва̄т нупыл хо̄т та̄л яласасум, о̄йкам налыман арыг та̄л тот рӯпитас."
2772,2001 та̄лт на̄лув ва̄глысаме̄н.
2773,"– Ульяна Филипповна, хо̄т о̄луӈкве ёмас, нё̄рт манос па̄влыт?"
2774,"– Хунь са̄лы ӯрим яла­сасув, ё̄рнколт о̄лсув, тот ёмас о̄лыс."
2775,"Ань ос па̄вылт о̄лэ̄гум – тыт о̄с ёмас, ханьщувласум."
2776,"О̄йкам а̄тимыг е̄мтыс, тав та̄лэ марщум."
2777,Нё̄рт о̄лум порам ак­ваг номылмата̄лылум.
2778,"Акв ё̄рнколт ма̄н сараныт ос ма̄ньщит о̄лсув, ща̄нь ла̄тӈыл потыртасув."
2779,"Ам ма̄ньщи ла̄тыӈ хӯлэ̄гум, туп потыртаӈкве ат ве̄р­ме̄гум."
2780,– Оман ос а̄тян рӯта­нэ̄н хо̄т о̄лэ̄гыт?
2781,"– А̄тяв акв каӈк о̄нь­щас, тэ̄н ань сас а̄тимыг."
2782,"Омав кит каӈк – Иван ос Прокопий, ос кит увщи о̄ньщас."
2783,"Акв увщитэ а̄ги Кульпасн, ётыл ос Ханты-Мансийск ӯсн о̄лмыгта̄лыс – Анфиса Михайловна, о̄йкатэ щирыл Хромова о̄лыс."
2784,Пыгаге ос апыгри­щанэ пуссын Ханты-Мансийскыт о̄лэ̄гыт.
2785,"– Наӈ тамле нё̄тнэ саран супыл о̄лэ̄гын, наӈки ю̄нтсын?"
2786,– Омам тав ю̄нтыглас.
2787,"Варя Хатанзеева а̄ӈква̄­гим сака ма̄щтырыг щакв­щи, саран супыт, сарафа­ныт ю̄нты."
2788,"Ё̄рнколт о̄лмув порат тай акваг ю̄нсхата­сув, ла̄гыл маснут, та ма­ныр, пуссын ю̄нтыгласӯв."
2789,Ульяна Николаевна са̄т апыгрищ о̄ньщи.
2790,"Алёша пыге э̄ква Марина такви о̄вылтытэ тох ла̄выс:
–
Ам Саранпа̄вылт самын патсум, яныгполь э̄тпос 7 хо̄талэ̄т 1984 та̄лт."
2791,"Омам Надежда Григорьевна Денисова тыт па̄вылт о̄лы, а̄тям 1999 та̄лт а̄тимыг е̄мтыс."
2792,2003-2010 та̄лытт о̄йкам ёт ё̄рнколт яласасме̄н.
2793,"Ма̄н бригадавт ма̄ньщи хум Василий Ромбандеев колта̄глыӈыщ рӯпитас, пуссын акв ё̄рнколт о̄л­сув."
2794,Ме̄н о̄йкаме̄нт кит а̄ги о̄ньщиме̄н.
2795,Ань потрув та оигпас.
2796,Ты колта̄гыл ма̄хумн ам са̄в ёмас ла̄тыӈ ла̄ве̄гум.
2797,"Ульяна Николаевна – сымыӈ хо̄тпа, ня̄враманэ-апыгрищанэ ёт пус ка̄т, пус ла̄гыл вос о̄лы, со̄ты­ӈ­ыщ, щуниӈыщ вос о̄лы!"
2798,Светлана РОМБАНДЕЕВА
2799,Ха̄льӯс район Ня̄хщамво̄ль па̄вылт Ирина Саввовна Самбиндалова рӯпиты.
2800,Нэ̄ Тӯрва̄т па̄вылт ма̄ньщи ще̄мьят яныгмас.
2801,"Мо̄лал ам тув ялсум, тав ётэ хо̄нтхатыгласум."
2802,"Хумус тав о̄лы, маныр ва̄ри, ты урыл а̄нумн потыртас."
2803,"Тав ща̄няге-а̄щаге Савва ос Татьяна Самбин­даловыг, тэ̄н хо̄т ня̄врам янмалтасы̄г."
2804,"Ты ще̄мья пе̄с йис та̄гыл нё̄рыт ляпат Тӯрва̄т па̄вылт о̄лы, ня̄врамыт пуссын тот яныгмасыт."
2805,Ань тот нила пыгыт во̄раим о̄лэ̄гыт.
2806,Ирина онтолов та̄лэ то̄влум порат Ня̄хщам­во̄ль па̄выл школан ханищтахтуӈкве тотвес.
2807,"Тот онтолов класс а̄стлас ос ювле во̄р па̄влэ̄н минас, тот акваг о̄лыс."
2808,Ань нэ̄ кит ня̄врам янмалты.
2809,"А̄гитэ наме Кристина, ты та̄л акв­хуйплов та̄лэ то̄влыс."
2810,Тав Ня̄хщамво̄ль па̄выл школат атыт классыт ханищтахты.
2811,"Кристина ма̄ньта̄гыл ма̄ньщи ла̄тӈыл потырты, школат ёмщакв ханищтахты, учитель хо̄т­патын сака янытлаве."
2812,"Пыге Никита нёлолов та̄лэ то̄влыс, тав школат китыт классыт ханищтах­ты, ма̄ньщи ла̄тӈыл о̄с ёмщакв потыртаӈкве ха̄сы."
2813,"Туи ӯщлахтын порат ня̄врамыг яныг ща̄гтыл ащо̄йкатэ̄н ос ане̄кватэ̄н палт во̄р па̄вылн ялантэ̄г, туи сыс тот о̄лэ̄г."
2814,Ирина 2018 тāлт Ня̄хщамво̄ль па̄выл садикын тэ̄нут па̄йтнэ нэ̄г рӯпитаӈкве патхатас.
2815,Кӯщаиг тот ма̄ньщи нэ̄ Галина Войтова рӯпиты.
2816,"О̄выл та̄л рӯпитаме по­рат, налыман нупыл кит ня̄врам тув тотыглаве̄сыт."
2817,Ань са̄в ня̄врам школан яланты.
2818,Ты та̄л атхуй­пловкем ня̄врам садикыт хультыс.
2819,"Лӯпта э̄тпост ос хо̄т ня̄врам садикыл кон-та̄ртавет, та̄н таквсы порат школан минэ̄гыт."
2820,Па̄вылт мощща ня̄врам самын паты.
2821,Ань Ня̄хщамво̄льт атса̄т арыгтем э̄лумхо̄лас о̄лы.
2822,Па̄выл кӯщаиг са̄в та̄л Татьяна Волкова рӯпиты.
2823,"Яныг мирколаныл Хулюм­сӯнт па̄вылт о̄лы, матыр ма̄к э̄рнэ ва̄рмаль ма̄гыс тув ялантэ̄гыт."
2824,"Пāвылт яныг кирпащ школа ӯнлы, тот ня̄врамыт ща̄нь ла̄тӈыл ханищтавет."
2825,Тэ̄нут-пормас тыналан кит ла̄пка о̄лы.
2826,"Ма̄хум ня̄нь та̄нки ва̄ре̄гыт, туп колас ёвтэ̄гыт."
2827,Тот акв участковый пӯльница ос тэ̄рпи тыналан кол рӯпиты.
2828,"Мир пусмалтан ма̄гыс маныр э̄ри, пуссын о̄лы."
2829,Па̄вылт вертолёт иснэ ма̄ щё̄питым о̄лы.
2830,Ма̄хум та̄лэ-туве̄т вертолётыл э̄лы ма̄н тыламлэ̄гыт.
2831,"Туи порат Та̄гт я̄ хосыт мотор­ха̄пыл, тэ̄лы ос ма̄шинал яласэ̄гыт, воссыг мо̄т лё̄ӈх а̄тим."
2832,"Са̄ртын тот во̄раян община о̄лыс, тувыл лап-пантвес, ань ма̄хум та̄нкирот во̄раим яла­сэ̄гыт."
2833,"Нёхыс ка̄тын-пат­тэ̄гыт, во̄руй сованыл э̄лыл ёхталан хо̄тпатн тыналыяныл, тох мощ олн сэ̄лэ̄гыт."
2834,Лов та̄л ювле хультум порат а̄ще ос каӈканэ Ня̄хщамво̄ль па̄вылт кол ӯнттысыт.
2835,Ань ты колт Ирина ня̄врамаге ёт ты о̄лы.
2836,Та̄н колта̄глыл ӯщ­лахтын хо̄талытт ва̄тихал Тӯрва̄т па̄вылн ялантэ̄гыт.
2837,"Нэ̄ такви яныгмам ма̄тэ ат ёрувлытэ, акваг тув ёхталы."
2838,Николай МЕРОВ
2839,Россия янытыл я̄ӈк на̄тнэ э̄тпос 24 щисланыл 30 щислатэ мус «Единый Россия» партия хо̄тпат пе̄риян хо̄талыт ва̄ре̄гыт.
2840,"Округувт о̄лнэ мир пе̄рияӈкве хумус патэ̄гыт ос ты тэла манрыг ва̄раве, та урыл округ Дума кӯщай хум Борис Хохряков ля̄ххал тотнэ хо̄тпат э̄лы-па̄лт потыртас."
2841,"Сӯкыр э̄тпос 19 хо̄та­лэ̄т округувт о̄лнэ мир Государственный Думан кит депутатыг, округ Думан 38 де̄путат-хо̄тпат ос Тюменский область Думан 10 э̄лумхо̄лас пе̄рияӈкве тах во̄вавет."
2842,"Аквта порат 130 хо̄тпат районный ос па̄влыӈ Думатн, ат па̄влытт о̄лнэ ма̄хум мир­кол кӯщаит ма̄гсыл нэ̄пак тах та̄ратэ̄гыт."
2843,"Борис Хохряков ла̄выс, та̄н партияныл сака яныг, ань тув са̄в ма̄хум хансым о̄лэ̄гыт."
2844,Та̄н халанылт са̄в э̄лумхо̄ласыт депутатыг рӯпитаӈкве ка̄саще̄гыт.
2845,Тыима̄гсыл та̄нки хала­нылт пе̄риян хо̄талыт ты ва̄ре̄гыт.
2846,Ань но̄х-патум хо̄тпат «Единый Россия» партия па̄лныл нэ̄пака­ныл э̄лаль тах ке̄тыяныл.
2847,Округувт о̄лнэ мир ты ма̄хум ос мо̄т партиян хас­хатнэ хо̄тпат халт сӯкыр э̄тпос 19 хо̄талэ̄т Государ­ственный Думан ос мо̄т са̄всыр Думатын депутат­ыт пе̄рияӈкве тах патэ̄гыт.
2848,Ты э̄лы-па̄лт ма̄ньполь э̄тпос 16 хо̄талныл я̄ӈк на̄тнэ э̄тпос 15 хо̄талэ мус акв со̄тыра 136 э̄лум­хо̄лас та̄нки нэ̄паканыл  «Единый Россия» партиян тотсаныл.
2849,"Та̄н халанылт 62 хо̄тпа ма̄н округув па̄л­ныл Государственный Думат, 143 хо̄тпат округ Думат ос 62 э̄лумхо̄лас Тюменский область Думат рӯпитаӈкве ка̄саще̄гыт."
2850,Па̄влыӈ Думат рӯпитан ма̄гсыл 868 хо̄тпат нэ̄па­каныл ке̄тсаныл.
2851,"Та̄н ха­ла­нылт 80% са̄вит – хум хо̄т­пат, туп 20% са̄вит – нэ̄ хо̄тпат."
2852,"Борис Хохряков ла̄выс, ты са̄т сыс ищхӣпыӈ ут хосыт нэ̄пак та̄ртуӈкве о̄с ро̄ви."
2853,«Госуслуги» ло̄п­сыт хасхатнэ юи-па̄лт «Единый Россия» ло̄псыт кандидатыт халт э̄рнэ хо̄тпа пе̄рияӈкве э̄ри.
2854,Ань тот 50 со̄тыра арыгкем э̄лумхо̄ласыт ищхӣпыӈ утыт та̄нки ло̄пс ва̄рсыт.
2855,Ты ма̄хум «Единый Россия» партияныл хас­хатнэ кандидат-хо̄тпат пе̄­рияӈкве ань тах па­тэ̄гыт.
2856,"Хоты ма̄хум ищхӣпыӈ утыл рӯпитаӈкве ат ха­сэ̄гыт, я̄ӈк на̄тнэ э̄тпос 30 хо̄талэт пе̄риян колн нэ̄пак та̄ртаӈкве ёхта­лаӈ­кве ве̄рме̄гыт."
2857,Людмила ТЕТКИНА
2858,Ты накт «Югорский фонд капитального ремонта» кӯщай хум Андрей Бойко ля̄ххал тотнэ колн ёхталас.
2859,"Округувт ювле хультум та̄лт манса̄вит са̄внакпа кол йильпииг щё̄питаве̄сыт, ты та̄л ос мо̄тыт та̄лт манырсыр рӯпата ва̄раве, тав ты урыл потыртас."
2860,На̄н ань хум потре э̄лаль ловиньтэлы̄н.
2861,"Кӯщай хум ла̄вме щи­рыл, ювле хультум та̄лт хо̄тса̄т налыман нупыл са̄т са̄вит са̄внакпа кол йильпииг щё̄питавес."
2862,Ос мо̄лты та̄л о̄вылтахтам порат ма̄ янытыл хащта̄л а̄гм е̄мтыс.
2863,"Ты паттат яныгса̄т нёлолов кол хот-щё̄пи­таӈкве ат āлыма­вес, рӯпатаныл ёл-по̄илт­та̄лве̄сыт."
2864,"Та сыс, мо̄т регионыт халт ма̄н ма̄вт ты рӯпата щар ёмщакв ва̄рвес."
2865,Тувыл ань 2021 та̄лт са̄тса̄т арыгтем са̄внакпа колытыт э̄рнэ рӯпата ва̄раве.
2866,Тыима̄гыс округ бюджетныл са̄тахкем млрд са̄вит олн майвес.
2867,Ань ты хо̄тал мус онтырса̄т нупыл хо̄т кол а̄стлавес.
2868,"Кӯщай ла̄вме щирыл, хультум колыт ты та̄л оигпан мус пуссын ём­щакв хот-щё̄питаӈкве а̄лымавет тах."
2869,Ань яныгпо̄ль э̄тпос о̄выл хо̄талныл са̄внакпа колытыт ремонт ва̄рнэ ма̄гыс ма̄хум та̄ртуӈкве патве̄сыт.
2870,Округув яны­тыл кол ма̄щтырлан хо̄т­пат ань пуссын э̄лаль рӯ­питэ̄гыт.
2871,Ювле хультум та̄лт са̄внакпа колыт мӯсхал щирыл щё̄питан ма̄гыс Югорский фонд хӯрум млрд солко̄вил майлувес.
2872,Ос ма̄щтырлан хо̄тпат туп акв млрд арыгтем солко̄ви холтсыт.
2873,"Манрыг мощща олн холтсыт, Андрей Бойко ты урыл тох ла̄выс:
– 2020-2022 та̄лыт сыс ман фондувн округ янытыл акв со̄тыра са̄вит са̄внакпа кол йильпииг щё̄питаӈкве э̄ри."
2874,Рӯпатав мо̄лты та̄л ущ о̄вылтаслӯв.
2875,О̄влэ̄т э̄рнэ нэ̄пакыт ос колыт щё̄питан ма̄гыс та̄стысанӯв.
2876,Тыима̄гыс мощща олн холтсӯв.
2877,Ань ты та̄л туп са̄внакпа колыт палт ремонт ва̄руӈкве патэ̄в.
2878,Мак ты рӯпатат са̄внув олн ты холтуӈкве патэ̄в тах.
2879,Ань са̄внакпа колыт йильпииг щё̄питан ма̄гыс ка̄сыӈ э̄тпос ты фондын олн ойтуӈкве э̄ри.
2880,"Кӯщай хум потре щирыл, ань са̄в хо̄тпа коланылт ремонт ва̄рнэ ма̄гыс олн та̄ра ат о̄йтэ̄гыт."
2881,Ты хосыт са̄в олн а̄рнтаг атхатас.
2882,"Ты фондыт рӯпитан хо̄тпат округувт о̄лнэ мирн ты урыл хӯлтнэ ла̄тыӈ акваг ла̄ве̄гыт кос, ос иӈ са̄в хо̄тпат та̄нки коланыл ма̄гыс олн ат ойтэ̄гыт."
2883,Ань ва̄т нупыл онтолов со̄тыра са̄вит нэ̄пакыт сут-колн ке̄тве̄сыт.
2884,Ты хосыт атса̄т са̄виткем млн солко̄ви ат ойтхатнэ ма̄хумныл ювле пуваве тах.
2885,"Ма̄хум коланыл ма̄гыс та̄ра вос ойтхатасыт, ты урыл потыр акваг тотаве."
2886,Округувт ты тэ̄ла щирыл сака са̄в олн а̄рнтаг ат­хатас.
2887,"Ань Югорский фон­дыт рӯпитан хо̄тпат ты рӯпата та̄нки ва̄руӈкве ат а̄лыме̄гыт, тыима̄гыс мо̄т организацият ёт договор-нэ̄пак хассыт."
2888,Ань ты организацият олн атуӈ­кве о̄с нё̄тэ̄гыт.
2889,"Та̄н а̄рнтаг олн атнэ хо̄тпат тāра-паттыяныл, э̄рнэ нэ̄пакыт щё̄питэ̄гыт ос сут-колн ке̄тэ̄гыт."
2890,Тувыл ты хо̄тпат олнаныл сут хосыт хот-няртумтавет.
2891,"Ма̄хумаквет, на̄н ты ва̄рмаль ма̄гыс та̄ра олн ойтэ̄н, хосан юв ул хультуптахтэ̄н, атиӈк ос сут-кол та̄ра лю̄камтаӈ­кве патаве̄н тах."
2892,Ань са̄внакпа колытт яласан то̄ва лифтыт хот-саквала̄лэ̄гыт.
2893,Лифтыт тынтāлнувег хот-щё̄питан ма̄гыс та̄н «Фонд содей­ствия реформированию ЖКХ» нампа государ­ственный организациян заяка-нэ̄пак хассыт.
2894,Э̄рнэ щаӈквыт ёвтнэ порат олн акв охсатэ та̄н ювле ойтуӈкве патэ̄гыт.
2895,Ты хосыт лифтыт моляхнув тах ва̄равет.
2896,"Хоты са̄внакпа кол хот-щё̄питан поратэ ёхты, Югорский фондыт рӯпитан оператор та кол кӯщаин та̄ра свониты ос ла̄ви."
2897,Тувыл та̄нки кол о̄щнэ ма̄хум сапра̄ни ва̄­ре̄гыт.
2898,"Коланылт манырсыр рӯпата о̄выл щёс ва̄руӈ­кве э̄ри, та̄н акван-потыртахтэ̄гыт ос ювле ла̄тыӈ ке̄тэ̄гыт."
2899,Та юи-па̄лт ма̄щтыр хо̄тпат кол йильпииг щё̄питаӈкве та о̄вылтахтэ̄гыт.
2900,Ты фонд тамле рӯпата 2014 та̄л па̄сныл ва̄ритэ.
2901,Николай МЕРОВ
2902,Мо̄лты А̄с-угорский институтыт о̄лум «Этнокультурное пространство Югры»: опыт реализации проектов и перспективы развития» нампа ханищтап о̄вылтыт э̄лаль хансэ̄гум.
2903,Тав ищхӣпыӈ ут хосыт ва̄рыглавес ос китыт хо̄талэ̄т учёныит та̄нки пӯмщалан утаныл урыл потыртасыт.
2904,"Акв хо̄талт о̄выл сессият та̄н ханты ос ма̄ньщи писателит хумус пе̄с наканув потраныл но­мыл­матыгла̄лыяныл ос пе̄с мо̄йтыт мощ мо̄т щирыл хансыяныл, таит хӯлтыгласыт."
2905,"Филология наукат кандидатыг о̄лнэ нэ̄
Светлана Динисламова
ма̄ньщи ма̄хум литера­туратэ урыл потыр щё̄­пи­тас."
2906,"Тав ла̄выс, ма̄н ань 1950 та̄лыт мус П."
2907,"Чейме­тов, М."
2908,Казанцев ос М.
2909,Вах­рушева хансум о̄выл пот­раныл хо̄нты­янӯв ос ловиньтыянӯв.
2910,Та юи-па̄лт Ю.
2911,"Шесталов, А."
2912,"Тар­ханов, А."
2913,"Конькова,  А."
2914,"Сай­нахова са̄всыр по­трыт, стихыт хансуӈ­кве па­тсыт."
2915,Та̄н ма̄ньщи пе̄с накыт ва̄нэ̄г о̄щ­са­ныл ос та̄на­ныл потрыт ман стихыт хӯлтыг­ла̄лым рущ ла̄­тӈыл э̄лаль тотыяныл.
2916,"Та порат литературат сыре-сыр йильпи накыт кис­ве̄сыт, писателит таияныл щи­рыл пуссын вос ва̄рсыт."
2917,1990 та̄лныл ос йильпи нот о̄вылтахтам порат литературат о̄лнэ накыт лов та̄лыт щирыл ла̄к­ква-уртуӈкве патве̄­сыт ос ка̄сыӈ лов та̄лыт сыс маныр хансым о̄лы - я̄нас ханищтавет.
2918,Са̄ртын М.
2919,"Двиняни­нова, С."
2920,"Динисламова, Г."
2921,"Ларионова, Т."
2922,"Бахтия­рова матыр-а̄ти хассыт, ётыл мо̄т лов та̄лыт сыс ма̄ньлат хо̄тпат Н."
2923,"Анаде­ева, А."
2924,"Брусницын, О."
2925,"Ди­нисламова, С."
2926,"Ремизов, И."
2927,Тургачёва рущ ла̄тӈыл стихыт хансуӈкве патсыт.
2928,Мо̄тыт лов та̄лытыт В.
2929,"Дёмин, Т."
2930,Бахтиярова ос Е.
2931,Анямов ма̄ньщи ла̄тӈыл мо̄йтыт ос стихыт хассыт.
2932,"Валентин Дёмин Москва ӯс по̄хат о̄лы, тав ма̄ньщи ла̄тыӈ такви ханищтас ос кит мо̄йтыг хансыс."
2933,"Лӯсум ма̄ньщииг, Татьяна стиханэ ща̄нь ла̄тӈыл хансыянэ ос тувыл рущ ла̄тӈыг толмащлыянэ, Евгений ща̄нь ла̄тӈыл рэп-э̄ргыт хансы ос рэп щирыл та э̄ргиянэ."
2934,Ты ма̄ньлат хо̄т­паг пе̄с ма̄ньщи о̄лупсав ва̄гыг ос тох та э̄лаль тотытэ̄н.
2935,"Ханты мо̄йтыт хансум «Мощнэ ос Порнэ» о̄луп­сатэ̄н урыл
Светлана Дядюн
потыртас."
2936,"Тав тэ̄натэ̄н мо̄йтыт щирыл акван-мо̄ртыглым ха­нищтасаге, тувыл 1939 та̄лт учёный Валерий Чернецов акв тамле та̄ра-паттыглам тэ̄лат хольт суссанэ."
2937,"Мария Кумаева
, фило­логият кандидатыг о̄лнэ нэ̄, ма̄ньщит пе̄с потра­нылт рущ То̄рум а̄гтнэ ва̄рмалит та̄ра-паттыс."
2938,"Тав «Пуп э̄кваг-о̄йкаг пыг мо̄йт», «То̄рум урыл» пе̄с потыр ловиньтым ма̄­навн са̄всыр тэ̄лат хӯлтыс."
2939,"Рущ То̄румн агтнэ мāхум тыг ёхтыманыл юи-па̄лт, ма̄ньщит рущ намыл пи­нуӈкве патве̄сыт, тувыл Библия нэ̄пакт хансым потрыт ма̄ньщи ла̄тӈыг толмащ­лаве̄сыт."
2940,"Виктория Сязи
Юграт ос Ямалт ля̄ххал тотнэ хо̄тпат газетанылт хан­сум потраныл о̄вылтыт ла̄выс, та̄н ханты литера­ту­раныл о̄с но̄х-во̄рмал­тым о̄лэ̄гыт."
2941,Хо̄талъя̄т порат китыт сессиян атхатам ма̄хум ща̄нь ла̄тӈыт ханищтан тэ̄лат та̄ра-паттысыт.
2942,"Москва ӯсныл о̄лнэ хум
Егор Кашкин
ос А̄с-угорский ма̄хум инсти­тутт рӯпитан нэ̄
Ирина Молданова
ханты ла̄тыӈ ищхӣпыӈ ма̄т хо̄т ханищтаӈкве манос научный потрыт хо̄т хо̄н­туӈкве ро̄ви, ты о̄вылтыт пӯмыщ ло̄псыт суссыл­тасы̄г."
2943,"Оксана Динисламова
ма̄ньщи ла̄тӈыт фразео­логия о̄лнэ накыт та̄ра-паттыс, ос рущ ла̄тыӈ щирыл та̄н аквтох тор­гамтавет манос а̄ти, таит а̄рталас."
2944,"Римма Потпот
хантыт ос ё̄рныт о̄лнэ коланыл урыл по­тыртас."
2945,"Хотью­таныл кол кӣвырт о̄лэ̄гыт, манхурип пормас о̄нь­ще̄гыт, пуссын наманыл щирыл хӯлтсанэ."
2946,"Тувыл ханты ма̄хум ӯй­рищит лылыяныл щирыл хумус акван-о̄лтхатым о̄лэ̄гыт, манхурип по̄с ман ханса о̄ньще̄гыт, хотты ӯйрищит ялпыӈыг ла̄ва­вет – ты ва̄рмалит
Вален­тина Соловар
ханищтас ос потыртас."
2947,Ань кит хо̄тал сыс ты ханищтапт ловиньтым потрыт пуссын акван-атавет ос нэ̄пакыг ва̄ра­вет тах.
2948,Тамара МЕРОВА
2949,Ма̄н округувт ос Россия янытыл ань «Формирование комфортной городской среды» нампа программа рӯпиты.
2950,"Ты хосыт са̄всыр ӯсыт олныл та̄ставет ос на̄лми ва̄тат ёмащакве щё̄питавет, йӣвыт ӯнттавет, ня̄врамыт ёнгын ма̄л ва̄равет."
2951,"Ӯсыт о̄лнэ ма̄хум тот ӯщлахтуӈкве, нас ё̄мыгтаӈкве ос ня̄враманыл ёнгуӈкве вос ве̄рмысыт."
2952,"Хоты ӯс манхурип ӯщлахтын ма̄л ва̄руӈкве, ма̄хум та̄нки яныгпо̄ль э̄тпос 26 хо̄талныл я̄ӈк на̄тнэ э̄тпос 30 хо̄талэ мус ищхӣпыӈ утыт пе̄­ри­е̄гыт."
2953,"Ты рӯпата ма̄н о̄лнэ ма̄вт хумус ва̄раве ос ма̄хум ты тэ̄лал пӯмща­лах­тэ̄гыт ман а̄ти, та урыл «Югра» нампа ля̄ххал тотнэ колт кит кӯщаиг потыртасы̄г."
2954,"ЖКХ ос на̄йпос щирыл рӯпитан департа­мент кӯщай ва̄ӈын хум Сергей Эрнст ла̄выс:
– Ӯст 20 со̄тыра арыг­кем э̄лумхо̄лас ке о̄лы, то̄нт ты программа щи­рыл олныл та̄ставет."
2955,Ма̄н округувт 16 тамле ӯсыт о̄лэ̄гыт.
2956,"Ань тыт о̄лнэ мир ищхӣпыӈ ут хосыт 55 ня̄врамыт ёнгын ма̄, на̄лми ва̄тат халт щар ма̄к э̄рнэ ӯщлахтын ма̄т пе̄рие̄гыт."
2957,Ты мус 67 со̄­тыра арыг­кем э̄лумхо̄лас та̄нки ӯса­ныл ма̄гсыл тот хасха­та­сыт.
2958,"Хоты проект-нэ̄пак са̄внув ма̄хум пе̄рие̄гыт, тав но̄х та паты, ос про­грам­ма щирыл 2022 та̄лт олныл тах та̄ставе."
2959,Ты тэ̄ла щирыл «Еди­ный Россия» нампа партия о̄с са̄в рӯпата ва̄ри.
2960,"Округ Дума депутат-хум Василий Филипенко ла̄выс, ты программа Россия янытыл 2016 па̄сныл рӯпиты."
2961,Ты хосыт ма̄хум ӯщлахтын ос ня̄в­рамыт ёнгыт ма̄т са̄в яныг ӯсыт ва̄рве̄сыт.
2962,Округ де­путатыт ты рӯпата нупыл олн о̄с акваг хансыглэ̄гыт.
2963,"Та̄н депутатский фонд па̄лыл 300 млн солко̄ви ты ва̄рмаль нупыл та̄с­ты­сыт ос ӯщлахтын ма̄т, ня̄врамыт ёнгын ма̄т ва̄руӈкве, ӯсыт на̄лми ва̄тат щё̄пи­таӈкве ос йӣвыт ӯнттуӈкве нё̄тсыт."
2964,Людмила ТЕТКИНА
2965,"Ма̄н, редакцият рӯпитан ма̄хум, 2015 та̄л па̄сныл «Юный корреспондент» нампа проект щирыл рӯпитэ̄в."
2966,"Та пāсныл ма̄н округ янытыл ялантэ̄в, ма̄нь па̄вылквет о̄лнэ ня̄врамыт ёт хо̄нтхатыглэ̄в."
2967,"Рӯпатав урыл потыртыянув ос ля̄ххалыт, потрыт газетаг ма̄гсыл хансуӈкве ханищтыянув."
2968,"Ты та̄лыт сыс ханты газетат рӯпитан ма̄хум Белоярский район Полноват, Касум ос Ван­зеват па̄влытн, Ха̄льӯс район Тэ̄к па̄вылн ялсыт, тот ня̄врамыт ёт рӯпита­сыт."
2969,"А̄гирищит, пыгрищит ля̄ххалыт, потрыт хан­суӈкве, хурит по̄слуӈкве, газета ва̄руӈкве ханищ­тасаныл."
2970,"Ман, «Лӯима̄ сэ̄рипос» газетат рӯпи­тан нэ̄т, Кульпас, Ло̄пмус, Ягрим па̄влыт школан ялантан а̄гит, пыгыт ос «Ма̄нь Ӯсквет» ӯщлахтын ня̄врамыт ёт хо̄нтхатыг­ласӯв."
2971,"Хулюмсӯнт ня̄врамыт
Ты та̄лт ма̄н рӯпатав э̄лаль ва̄рилув."
2972,Яныгпо̄ль э̄тпос 28 хо̄талэ̄т «Юный корреспондент» нампа проект щирыл ам Хулюмсӯнт па̄вылт о̄лнэ ма̄ньщи ня̄врамыт ёт хо̄нтхатыгласум.
2973,"Па̄выл школан 205 а̄гит, пыгыт ялантэ̄гыт, та̄н халанылт 10% са̄вит ма̄ньщииг о̄лэ̄гыт."
2974,Ханищтапн са̄в­сыр классыт ялантан 19 а̄гирищит ос пыгри­щит ёхталасыт.
2975,"Та̄н халанылт кит ня̄врамыг ёмащакв ма̄ньщи ла̄тӈыл потыр­таӈкве ха̄сэ̄г, то̄ват мощ тор­гамтэ̄гыт, мо̄таныт ща̄нь ла̄тыӈ ат ва̄гыт."
2976,"«Лӯима̄ сэ̄рипос» ма̄ньщи газетав хумус ва̄рилув, хумус потрыт, ля̄ххалыт хансэ̄в, та урыл та̄нанылн потыртасум."
2977,Тувыл ищхӣпыӈ утыт о̄лнэ «Ханты Манси Мир» нампа ло̄псув ня̄врамытн суссылтаслум.
2978,"«Одно­классники», «Вконтакте», «Инстаграм» нампа ло̄п­сыт хоты потрыт ва̄рия­нув, манаса̄вит хо̄тпа тув хасхатым о̄лэ̄гыт, та урыл о̄с ла̄тыӈ ла̄всум."
2979,"Ос газетан ма̄нь потрыт хансуӈкве хумус э̄ри, ня̄врамыт ханищтасанум."
2980,"Та̄н та̄нки рӯтаныл, яныгман па̄вланыл урыл потыр хансуӈкве ма̄ньщи газета ма̄гсыл ла̄всыт."
2981,"А̄гири­щит, пыгрищит о̄с потыр­тасыт, школанылт «Эльдорадо» нампа газета та̄ратаве, ня̄врамыт та̄нки потраныл тув хансэ̄гыт."
2982,Та̄н газетаныл ищхӣпыӈ утыт ло̄пс о̄с о̄ньщи.
2983,"Касум ня̄врамыт
Яныгпо̄ль э̄тпос 3 хо̄талэ̄ныл 5 хо̄талэ мус «Ханты ясаӈ» газетат рӯ­пи­тан ханты нэ̄ Надежда Рагимова Белоярский район Касум па̄вылн ялыс."
2984,"Тот интер­натыт Юильск, Нумто ос во̄рт о̄лнэ 51 ня̄вра­мыт о̄лэ̄гыт."
2985,"Са̄в а̄гит, пыгыт ханты ла̄тӈыл потыр­таӈкве ёмащакв ха̄сэ̄гыт."
2986,Ханищтапын 16 а̄гит ос пыгыт ёхталасыт.
2987,О̄выл хо̄тал Надежда Рагимова ля̄ххалыт ос ма̄нь потрыт ня̄врамыт хансуӈкве ханищтасанэ.
2988,Та̄н та̄нки оманыл-а̄тя­ныл ос рӯтаныл урыл пот­рыт хассыт.
2989,Китыт хо̄тал «История родовых посе­лений» нампа касыл урыл потыртас.
2990,"Ты касыл ма̄н редак­цияв, общественный ос внешний связь департа­мент ос «Югра» нампа телерадиокомпания пус­сын аквъёт ва̄ре̄в."
2991,"Ня̄вра­мытн ща̄няныл-а̄щаныл манос ханищтан хотпа­ныл ёт пе̄с йис па̄влыт, яныг­ман па̄вла­ныл урыл потыр хансуӈ­кве э̄ри."
2992,Ос ма̄нь таквс э̄тпос о̄выл хо̄талэ мус ма̄н редакци­явн ке̄тавет.
2993,Касылт но̄х-патум а̄гит ос пыгыт мӯй­лупсал мивет.
2994,Надежда Рагимова ня̄врамытн яныгман па̄в­ланыл урыл потрыт хан­суӈкве нё̄тыс.
2995,Та ханищ­тапт ня̄врамыт хансум потраныл ань ханты газетат тах ва̄равет.
2996,Людмила ТЕТКИНА
2997,Я̄ӈк на̄тнэ э̄тпос атхуйпловит хо̄талэ ма̄ янытыл музеит янытлан хо̄талыг о̄лы.
2998,Ты кастыл Ханты-Мансийск ӯст о̄лнэ пе̄с йис пормасыт атнэ колыт суссылтапыт щё̄пита̄лсыт.
2999,"Тот са̄в пӯмащ ва̄рмаль о̄лыс, рущ щирыл «Ночь музеев» ла̄ввес."
3000,То̄нт «То̄рум Маа» музейт рӯпитан хо̄тпат суссылтап о̄с ва̄рыгласыт.
3001,"Музей кӯщай нэ̄
Любовь Алфёрова
ла̄выс:
– Ма̄н колув по̄хыт ё̄рнкол тӯщтыслув, ты кан «Ма̄нь па̄влыг» намаяс­лув."
3002,Тот мӯй ма̄хум ка̄тыл са̄всыр пормасыт ма̄щ­тыр­ласыт.
3003,"Кол кӣвырт выстав­кат щё̄питаслув, тот ма̄хум пе̄с пормасыт сунсыглым ё̄мыгтасыт."
3004,Э̄типа̄лаг мӯй ма̄хум ма̄гыс концерт ва̄рыг­ла­вес.
3005,"Тот ханты нэ̄
Вера Кондратьева
нё̄тнэ э̄ргыт э̄ргыс."
3006,"Ма̄ньщи хум
Евгений Анямов
ма̄ньщи ла̄тӈыл «Рэп» э̄ргыс."
3007,Тэ̄н э̄рганэ̄н тэ̄нки хансыянэ̄н.
3008,"Сосса мир пе̄с йис о̄лупса ос о̄лнэ-хӯлнэ нак хомлег о̄лы, та урыл э̄рге̄г."
3009,"Тувыл ань ущты нэ̄па­кыт хансуӈкве о̄вылтах­там ма̄ньлат а̄гит-пыгыт - Сергей Мартыненко, Анастасия Макарова ос Софья Миненко стихыт ловиньтасыт."
3010,"Музейт рӯпитан ханты хум
Вячеслав Кондин
такви хансум хӯрум стиханэ о̄с ловиньтасанэ."
3011,"Ханты пыг
Артём Енов
а̄гит ёт гита­рал са̄ӈквылтым э̄ргыс."
3012,Ма̄хум та̄наныл ща̄гтым хӯнтлысыт.
3013,Музей-кол кӣвырт сус­сылтап ва̄рыглавес.
3014,"Пе̄с порат Ханты-Мансийский районт Сухоруково па̄выл о̄лыс, тот яныг а̄мпар ӯн­лыс."
3015,Сосса ма̄хманув рущ ма̄хум ёт халанылт тына­лахтуӈкве тув ялантасыт.
3016,Та па̄выл хосат та̄гыл а̄тим.
3017,Аквматнакт «То̄рум Маа» музейт рӯпитан хо̄т­пат ты а̄мпар пормасыӈ та̄гыл ӯсн тотсаныл.
3018,Ань та пе̄с пормасыт мӯй ма̄хумн суссылтаве̄сыт.
3019,Музейт акв колнакт сорт хӯл совныл ю̄нтым хорамыӈ маснутыт сус­сылтаве̄сыт.
3020,Тот рӯпитан хо̄тпат маснутыт ос пор­масыт урыл потыр­та­сыт.
3021,"Тот Ха̄льӯс, Хо̄нтаӈ ос Белоярский районыт­ныл яныг хо̄нтлын накн тотыглам ма̄хум номыл­ма­тыглан ма̄гыс выставка ва̄рыглавес."
3022,Ты суссыл­тап Вячеслав Кондин тав та̄стыгластэ.
3023,Тувыл сосса ма̄хманув хӯл алыщ­лан ос во̄раян пормаса­ныл суссылтаве̄сыт.
3024,Мӯй ма̄хум э̄типа̄ла мус тот пӯмща­лахтым ё̄мыгтасыт.
3025,Ты суссылтапыт сунсыглаӈ­кве мирн сака мӯстыс.
3026,Николай МЕРОВ
3027,Тох ля̄ххал тотнэ ма̄хум нупыл Государственный Дума депутат Павел Николаевич Завальный потыртас.
3028,"Тынакт хум Ханты-Мансийск ӯсн ёхталас, хо̄нтхатыглап РИЦ «Югра» колт о̄лыс."
3029,"Ля̄ххал тотнэ ма̄хум китыглахтын ла̄тыӈ са̄в о̄щсыт, ос акв ма̄к тэ̄ла урыл та̄н хӯнтамлаӈкве сака тахсыт – ань Югра ма̄в, Ямал ос Тюменский область аман со̄ль акван-тӯлуӈкве таӈхавет."
3030,"Павел Николаевич тох ла̄выс:
– Ты хӯрум ма̄т ма̄хум ёмащакв о̄лэ̄гыт, рӯпата олн аквте̄м сэ̄лэ̄гыт."
3031,"Ам номсэ̄гум, акв хотты округ манос область о̄лупсатэ та̄рвитыӈ о̄лыс те, то̄нт ты урыл потыртанувув."
3032,"Акван те тӯлавет, тувыл маныр, ёмащакв о̄луӈкве патэ̄в?"
3033,"Манос мо̄т матыр тэ̄ла ма̄гыс то̄ва кӯщаит тох ва̄руӈкве номсэ̄гыт, та̄нти та ва̄ганыл."
3034,"Я̄нас ма̄т о̄луӈкве, я̄нас округыг ловиньтахтуӈкве ма̄н са̄в та̄л тахсув, ты ма̄гыс округ са̄р кӯщаянэ яныг рӯпата ва̄рсыт, воритотсыт."
3035,"О̄лнэ ма̄в автономный округыг ё̄рва̄гыл хасвес, ма̄н ань таве область палт о̄лтуӈ­кве хунь ка̄саще̄в."
3036,"Государственный Дума депутат о̄йка Владимир Жириновский ла̄выс, ты хӯрум ма̄т я̄нас щирыл о̄лнэ̄ныл ма̄гыс, сака са̄в о̄лн холтэ̄гыт."
3037,"Тюменский область палт ловиньтах­туӈкве патэ̄гыт те, тот сэ̄лнэ ма̄-вит олнытыл тах Россия бюджетэ но̄х-лапи."
3038,"Таве хӯнтлуӈкве ат э̄ри, тыт хунь о̄лыс, ма̄н о̄лупсав ат ва̄гтэ, мори ул вос потырты."
3039,"Павел Завальный ла̄вме щирыл, ва̄рнэ тэ̄ланэ халт ма̄кыг хӯрум ва̄рмалит о̄ньщиянэ - хо̄тпа о̄лнэ кол вос о̄ньщи, рӯпитаӈкве ос олн сэ̄луӈкве вос ве̄рми, ма̄ньлат ма̄хум э̄рнэ тэ̄лан вос ханищтахтэ̄гыт, тувыл та̄ра рӯпата хо̄нтуӈкве вос ве̄рме̄гыт."
3040,"Округ мир ёт хо̄нтыг­лахтаме порат, акваг китыглахты, ма̄хум аман рӯпата о̄ньще̄гыт, колта̄г­ланыл ма̄гыс олн сэ̄луӈ­кве ве̄рме̄гыт манос сав тотым о̄лэ̄гыт."
3041,"Хум ла̄выс, хунь та̄рвитыӈ потыр хӯнтамлы, ка̄сыӈ хо̄тпан манос ще̄мьян нё̄ты, э̄рнэ нэ̄пакыт мӯсхал щирыл щё̄питаӈкве хӯлтыглы."
3042,"Таквсы пе̄рияп ва̄рмаль е̄мты, Павел Николаевич наме тув о̄с хансаве."
3043,"Хум со̄ль те яныг па̄рыс тоты, округ мирн Государствен­ный Дума депутатыг тах о̄с пе̄рияве."
3044,Светлана РОМБАНДЕЕВА
3045,Я̄ӈк на̄тнэ э̄тпос 13 ос 14 хо̄талыгт «Хо̄тал» нампа А̄с-угорский ма̄хум театр йильпи ва̄рум спектакляныл суссылтасыт.
3046,"Тав Еремей Айпин «В окопах, или явление Екатерины Великой» хансум потре щирыл ва̄рвес."
3047,"Режиссёрыг Анатолий Гущин, Санкт-Петербург ӯсныл ёхталам хум, тыт рӯпитас."
3048,Рущ щирыл спектакль «Великая» намаим о̄лы.
3049,"Ты спектакляныл ар­ти­стыт сӯпне̄лмтāл ёнге̄гыт, туп алпиянылт ка̄таныл, ла̄гланыл хӯтылтэ̄гыт ос вильтанылт та̄нки хурип о̄щнэ са̄йтаныл суссыл­тэ̄гыт."
3050,Тыт артистыт ёт йӣквыт щё̄­питан хум Александр Козин рӯпи­тас ос э̄рыгсов тāныт Денис Антонов хо̄нтыс.
3051,"Тувыл хо̄т-а̄ти на̄й ём­щакв хумус постуӈкве э̄ри, Юрий Галкин номсас."
3052,Ёнгын а̄гит-пыгыт хо̄нт­лан ва̄рмалит о̄лыглам накыт суссылтэ̄гыт.
3053,"Тамле пилыщмаӈ пора хосат ювле-хультыс, ос хо̄нтлам хо̄тпат о̄лке̄нылт номта­нылн саватавет, то̄ва наканыл ӯлмаяхтэ̄­гыт ос посыӈ о̄лнэ хо̄та­лыл ат мивет."
3054,"Ма̄н та̄н о̄лупсаныл ос ӯлм хольт вос суссанӯв, акв ла̄тыӈ ат хӯнтам­ла̄лнэ спектаклит ма̄н ма̄нки э̄лаль номсахтым вос о̄л­сӯв."
3055,"Ты йильпи суссылтан ёнгыланыл ма̄хумн сака мӯстыс, та̄н ка̄тпатта хоса рāтсыт."
3056,Таве ёнгын а̄гит-пыгыт ёмщакв ма̄кыг суссылтаса­ныл.
3057,На̄н ты спектакль сунсуӈ­кве о̄с ялэ̄н.
3058,Тамара МЕРОВА
3059,Ще̄мья янытлан мирхал хо̄тал я̄ӈк на̄тнэ э̄тпос 15 хо̄талэ̄т о̄лыс.
3060,"Ты кастыл ам акв ёмас, сымыӈ ма̄ньщи нэ̄ урыл потыр хансэ̄гум."
3061,"Галина Николаевна Бушуева, такви о̄парищ наме Пуксикова,  Ха̄льӯс район Хулюмсӯнт па̄вылт ще̄мьяӈ та̄гыл о̄лы."
3062,"Тэ̄н о̄йкатэ̄нтыл хӯрум ня̄врам янмалтасы̄г, ань нёлолов апыгрищ о̄ньще̄г."
3063,"Галина Николаевна а̄пщиянэ, э̄щаге  о̄с такви янмалтасанэ."
3064,"Оматэ Анна Фоминична Вынгилева ос а̄тятэ Николай Сергеевич Пуксиков хунь а̄тимыг е̄мтсыг, то̄нт а̄пщиянэ, э̄щаге иӈ ма̄ниг о̄лсыт."
3065,"Галина Николаевна такви о̄лупсатэ ос ля̄па рӯтанэ урыл таи потыртас:
– Ам Хулюмсӯнт па̄­вылт самын патсум, тыт яныгмасум."
3066,"Ня̄хщамво̄льт школа а̄стласум, э̄лаль Тюмень ӯст кол ӯнттын хо̄тпаг ханищтахтасум."
3067,Тувыл тот рӯпитаӈкве пат­сум.
3068,"Акв порат Тобольск ӯсн ке̄тыглавесӯв, са̄всыр ма̄ныл ёхтум ма̄ньлат а̄гит пуссын аквъёт тот рӯпитасӯв."
3069,"А̄лпыл са̄т щё̄с порат рӯпитан хо̄талув о̄вылтахтас, ӣтипа̄лаг хо̄т щё̄ст юв туп ёхталасӯв."
3070,Та юи-пāлт Тюмень ӯст железнодорожный вок­зал ӯнттысӯв.
3071,Тюмень ӯст общежи­тие-колт акв колнакт бухгалтер-нэ̄ Наташа ёт о̄лсум.
3072,"Юрт-а̄гиянум мо̄т колнакт о̄лсыт, ам акваг та̄н палтаныл ха̄йтыгта­сум."
3073,"Акв хо̄талт рӯпатал юв ёхтысум, юрт а̄гиянум пуссын акван-атхатасыт, а̄нум ӯрим лю̄ле̄гыт."
3074,"Телеграмма-нэ̄пак мисыт, ла̄всыт:
– На̄ӈын юв минуӈкве э̄ри, оман а̄тимыг е̄мтыс."
3075,Ӣтапа̄лаг ань юв минуӈ­кве а̄лыме̄гын.
3076,"То̄нт за­явление-нэ̄пак хассум ос Наташа, бух­галтер-нэ̄н, хуль­туптас­лум, юв та ми­на­сум."
3077,"Юв йисум
Ха̄льӯсн ёхтысум, ӯсху­лы хосыт ё̄мим, Нина Бат­манова ка̄саласлум."
3078,"Тав а̄нумн ла̄выс, Кимкъя­сӯй па̄вылн вос минэ̄гум, омам тув тотвес."
3079,"Билет Кульпас мус ёвтсум, э̄лаль Кимкъя­сӯй па̄вылн мина­сум."
3080,"Ювле Кимкъясӯй па̄­вылныл Кульпас мус а̄тям ос ма̄нь а̄пщиянум, э̄ща­гум ёт лувыл минасӯв."
3081,"Та порат Кульпаст охсарыт янмалтаве̄сыт, зверо­ферма па̄лыл кит лувыл майлувесӯв."
3082,"Акв лув ма­тум, ёма­щакв ё̄муӈкве ат ве̄рми, мо̄танэ иӈ ма̄нь, э̄рнэ щирыл о̄с ат мины."
3083,"Куль­пасн минмыгтасӯв, кон турапыг е̄мтыс, такем во̄тыс, лувыг э̄лаль щар ат минэ̄г."
3084,"А̄тям лув э̄лы-па̄лт ё̄ми, сунын туп ӯнты, луве акв ма̄н та лю̄ли."
3085,"А̄тям ла̄глэ а̄гмыӈ о̄лыс, хоса ёмуӈкве о̄с ат ве̄рмыс."
3086,"Ам таве̄н ла̄всум: «Наӈ ӯнтэ̄н, амки лув э̄лы-па̄лт ё̄ме̄гум»."
3087,"Но̄х-ква̄лсум, тувыл лё̄ӈхув щар ат нāӈки, хоталь ё̄муӈкве, ат ва̄глум."
3088,Тав лув э̄лы-па̄лт такви о̄с та минас.
3089,"Тох минымав, лё̄ӈхув хот-ӯстыслув, во̄рколн ёх­тысӯв, э̄лаль миннэ лё̄ӈх а̄тим."
3090,"Ювле лё̄ӈх кинсым, кон та турманлас, тох я̄ ва̄тан ёхтысув."
3091,"Та ма̄т я̄тэ такем пāхвыӈ, таквсы пора, то̄ва ма̄т иӈ асмас нāӈке̄гыт."
3092,"Я̄ котильт ё̄мим, я̄ тапа̄лт пум аня ка̄сала­сум."
3093,"А̄тямн ла̄всум:
–Турманлас, лё̄ӈхув щар ат на̄ӈки, та пум аня по̄хат ёл-хуе̄в, э̄рыӈ ӣти щама ат по̄ляве̄в."
3094,"Тамле турап хо̄тал, хумус э̄лаль минэ̄в."
3095,"Я̄ тапа̄лн ёхтысув, сун­сэ̄в, колыт ӯнлэ̄гыт, исна­сыт ла̄мпат тэ̄гыт, Патрасӯйн та ёхтысув."
3096,"А̄тям о̄выл колн щалтуӈ­кве кос таӈхыс, юв ат та̄ртвес, э̄кваг-о̄йкаг ля̄втуӈкве о̄вылтахтасы̄г."
3097,"А̄нумн ла̄выс, а̄пщиянум ёт су­ныт вос ӯнлэ̄гум, тав мо̄т колн ялы, э̄т хӯлуӈкве во̄вхаты."
3098,"Ювле сāлтатыт ёт ёхтыс, та̄н ётаныл ми­нуӈкве ла̄выс."
3099,"Мо̄т колн во̄ввесӯв, тот тыттувесӯв, ща̄ил айтвесӯв."
3100,Остеров колт э̄т хӯлсув.
3101,"Омам 1974 та̄лт та̄к­всы порат хотталь щал­тыс, то̄нт щар ма̄нь э̄щум Тоня кит та̄лэ туп то̄влыс, Марина нила та̄лэ яныт о̄лыс."
3102,"А̄тям хумус та̄н ётаныл такке̄т о̄луӈкве паты, юн та хультсум."
3103,Тюмень ӯсн воссыг ат минасум.
3104,"Юрт а̄гиянум палт пищма хассум, рӯ­питан нэ̄­паканум Хулюм­сӯнт па̄вылн вос ке̄тыя­ныл."
3105,"Та̄н ювле хассыт, Наташа, бухгалтер-нэ̄, ам заявление-нэ̄пакум кӯщаин ат мистэ, ам рӯпатал 33 статья щирыл по̄хын ке̄тве̄сум."
3106,Рущ нэ̄ тох та ва̄рыс.
3107,"Намыл тох ва̄рыс манос хот-ёрувластэ, ты мус аты ва̄глум."
3108,"Ома-āтя тāл хультсув
Юн о̄луӈкве патсум."
3109,"Нила та̄л ювле хультыс, 1978 та̄лт а̄тям а̄тимыг е̄мтыс."
3110,"Ам а̄пщиянум, э̄щагум ёт амккем та хультсум."
3111,А̄тям война порат хо̄нтлаӈкве ялыс.
3112,"1943 та̄лт тув тотвес, ювле 1950 та̄лт туп ёх­тыс."
3113,"Колув на̄йин ё̄свес, хуриянэ улян та̄йве̄сыт."
3114,Ань акв-кит хури туп о̄ньще̄в.
3115,"Амки ня̄врамагум Валера ос Лариса иӈ ма̄ниг о̄лсыт, хунь кол та̄л хультсув."
3116,Кит а̄пщиягум Толя ос Гена акв ляпат а̄тимыг е̄мтсы̄г.
3117,"Хунь колув на̄ин ё̄свес, Анна а̄квум палт о̄луӈкве минасӯв."
3118,Кит хо̄тал тав палтэ о̄лсӯв.
3119,"Сунсэ̄гум, о̄йкатэ сосса Ванька такем кантыӈыщ тыгле-тувле ё̄мыгты."
3120,"А̄квум кон во̄выстэ, та ля̄выльттытэ."
3121,"Ам кон-ква̄лсум, тэ̄н пал­тэ̄н ха̄йтуӈкве ат āлыма­сум, Ванька аквум яныг йӣвсупыл та ю̄ныгтастэ, ка̄тэ сакватастэ."
3122,"А̄квум юв щалтуӈкве нё̄тыслум, китыгласлум: «Манрыг ка̄тн сакватастэ, хумле е̄мтыс?» Тав ювле ла̄выс: «Тав ля̄вты, на̄н тыт о̄лэгы̄н»."
3123,"Ты юи-па̄лт масхатасув, па̄ртколн о̄луӈкве минасӯв."
3124,"Таквсы пора о̄лыс, кон ащирмаӈ, ам ня̄врамагум ёт па̄рт­колт тох та о̄лсум."
3125,"То̄нт а̄пщим Слава ос э̄щум Марина Ня̄хщамво̄ль интер­натыт о̄лсы̄г, Тоня пӯльницат хуяс."
3126,"О̄лнэ кол во̄вуӈкве кӯщай палт кос ялсум, колыл аты майве̄сум."
3127,"Та порат ляльт нэ̄матыр ла̄вуӈкве ат ве̄рмысум, сысы та минасум."
3128,Кит э̄т­пос ма̄нь ня̄врамыг ёт па̄ртколт о̄лсӯв.
3129,Тох сава­лым э̄рнэ порат рӯпатан минуӈкве ат а̄лымасум.
3130,"Акв рущ нэ̄ Горова а̄нум акваг та лю̄камтастэ, ак­ваг ля̄выльттастэ."
3131,"Ам юн ня̄врамагум ёт ат а̄лыме̄­гум, мощщан юв хуль­тэ̄­гум."
3132,"Тав са̄ртын ёхтыгпи, а̄нум ӯритэ, рӯпатан ёх­тэ̄гум, ля̄втуӈкве та о̄выл­тахты."
3133,"Ам нуплум акваг ла̄­выглас: «Рӯпитаӈкве мӯсхалыг ат ве̄рме̄гын, по̄хын минэ̄н»."
3134,"Колув хунь на̄ин ё̄свес, Игорь о̄йкам Белый Ярт рӯпитас."
3135,Ам амккем ня̄враманум ёт о̄лсум.
3136,"Ларисам то̄нт иӈ ма̄нь, тувыл вагончикыл май­ве­сӯв."
3137,Та колт ма̄н онтолов хо̄тпат о̄лсӯв.
3138,Ма̄н по̄хувт рущ ще̄мья о̄лыс.
3139,"Акв ляпат о̄лым, халувт сака ат потырта­сӯв."
3140,"Мо̄т ма̄ныл ёхтум рӯщит пенсия мус тыт рӯпитэ̄гыт, тувыл та̄нки ма̄нылн миныглэ̄гыт."
3141,"Са̄в та̄л ювле хультыс, ты рущ нэ̄ вертолёткат ка̄са­ласлум, потыртаӈкве пат­суме̄н."
3142,Тав ня̄враманув урыл китыглахтас.
3143,"Та порат хӯлыстэ, насати, янмалтам ня̄враманум - ты ам э̄щагум ос а̄пщим."
3144,"То̄нт ла̄выс: «Таса̄вит та̄л акв по̄хыт о̄лсуме̄н, ам ты урыл аты ва̄слум."
3145,"Ам ак­ваг номсысум, тамле ма̄ньлат нэ̄ таса̄вит ня̄в­ра­мыт самын паттуӈкве аман хунь āлымас»."
3146,"Слава апщим, Марина ос Тоня э̄щагум о̄с Хулюм­сӯнт па̄вылт о̄лэ̄гыт, пус­сын та̄нки ще̄мья о̄нь­ще̄гыт."
3147,Ам яныг пыгум Валера а̄тимыг е̄мтыс.
3148,Тав пыге ань Тюмень ӯст о̄лы.
3149,"Лариса а̄гим ос Коля пыгум сас Хулюмсӯнт па̄вылт о̄лэ̄г, тэ̄нки ня̄в­раманэ̄н янмалтэ̄г."
3150,"Галина Николаевна Бушуева ань пенсият о̄лы, ос тэ̄ла та̄л щар ат ӯнлы."
3151,"Тав ма̄щтырлаӈкве сака ха̄сы, са̄всыр нё̄тнэ хурит ка̄тыл ва̄ри."
3152,Хулюм­сӯнт пāвылт о̄лыглан вы­ставкат рӯпатанэ ва̄ти­хал суссылта̄лавет.
3153,"Галина Николаевна – сымыӈ хо̄тпа, па̄влыӈ мирн сака янытлаве."
3154,Ам таве ос ляпа рӯтанэ ще̄мья янытлан мирхал хо̄талыл янытлыянум.
3155,На̄й-О̄тыранылн вос ӯр­га­лавет.
3156,"Пус ка̄т, пус ла̄гыл э̄лаль вос о̄лэ̄гыт."
3157,Людмила ТЕТКИНА
3158,Ты накт са̄в ма̄ньщитн ос хантытн ва̄нэ венгр нэ̄ Чилла Хорват наукат учёный нам о̄щнэ ма̄гыс диссертациятэ ловиньтастэ.
3159,Тав ты э̄тпос аквхуйплов хо̄талт Венгрият Будапешт ӯст ищхӣпыӈ ут хосыт вуянтастэ.
3160,Ань са̄всыр хо̄н ма̄т о̄лнэ учёныит акван-атхатыгла̄лсыт ос Чилла Хорват матахмат та̄л ма̄ньщит палт осн-паттым ва̄рмалит урыл потыр хӯнтлысыт.
3161,Ты рӯпатат та̄нки халанылт пуссын английский ла̄тӈыл по­тыртасыт.
3162,"Чилла Хорват Венгрият Сегед ӯст университетт ханищтахтаме сыс, тот ма̄ньщи ла̄тыӈ ханищтас ос диссертация щё̄питаӈ­кве номылматас."
3163,Тувыл ма̄н округувн ёхталас ос ма̄ньщи ла̄тыӈ о̄вылтыт акваг пӯмщалахтас.
3164,То̄нт тав «Жизнеспособность мансийского языка и усилия по его возрожде­нию в Ханты-Мансийске» ва̄рмалит урыл та̄ра-пат­туӈкве патыс ос ты о̄выл­тыт диссертация та хансыс.
3165,Тав «Лылыӈ со̄юм» ня̄врамыт ма̄ньщи ла̄тыӈ ханищтан кол урыл потыртас ос са̄всыр ма̄т рӯпитан манос ха­нищтахтын 112 ма̄ньщит ювле ла̄внэ ла̄тӈаныл ханищтас ос научный потыр щё̄питас.
3166,"Чилла ва̄рум рӯпатат таве̄н Каталин Щипёц и Анна Феньвеши нё̄тсы̄г, тэ̄н наукат матыр-а̄ти тэ̄лат палт пуӈктотсы̄г."
3167,"Ос наука ма̄гыс воритотнэ порат Михай Кошич, про­фессор-о̄йка, сапра̄ният ла̄тыӈ тотыс."
3168,"О̄влэ̄т Чилла учёныит э̄лы-па̄лт дис­сер­тациятэ ловиньтас, тувыл Анника Пасанен, Финляндияныл о̄лнэ нэ̄, ма̄ньщит палт о̄лум та̄р­вит накыт китыгласанэ ос Венгрият о̄лнэ фило­соф, лингвист хум Янош Имре Хелтаи матыр-а̄ти о̄с аквписыг пӯмщалас."
3169,Ань тэ̄н ётэн Чилла Хорват мощ воритотыс.
3170,Венгр хум Андраш Корнаш ос мо̄т хо̄н ма̄т о̄лнэ учёныиг Трунд Тру­сте­руд Норвегияныл ос Тьёрд дэ Грааф Нидер­ланды ма̄ныл ма̄хумн ювле ла̄тыӈ о̄с ла̄всыт.
3171,Акван-атхатыглам ма̄хум кит щё̄скем ищхӣпыӈ ут хосыт потыр­тасыт.
3172,Тувыл комитетт о̄лнэ учёныит  та̄нки халанылт пе̄риясыт ос Чилла Хорват учёный нам минэ ма̄гыс ка̄сащасыт.
3173,Ань нэ̄ э̄рнэ нэ̄паканэ пуссын ёмщакв щё̄питавет ос лӯпта э̄тпост доктор наук нам нэ̄пакыл миве тах.
3174,"Ма̄н Чилла янытлылӯв, пус ка̄т, пус ла̄гыл, То̄румн, О̄тыранэ̄н вос ӯргалаве."
3175,Тамара МЕРОВА
3176,Ка̄сыӈ са̄т хо̄тал округ кӯщай нэ̄ Наталья Комарова такви ва̄ӈын хо̄тпанэ акван-атыглыянэ.
3177,"Тыт о̄лнэ мир коронавирус а̄гмыл ул вос е̄мтэ̄гыт, манхурип рӯпата ва̄раве, та урыл са̄всыр кӯщаит тот акваг китыглыянэ."
3178,"Я̄ӈк на̄тнэ э̄тпос 11 хо̄талэ̄т о̄лум сапра̄нит мир пусмалтан департа­мент кӯщай хум Алексей Добровольский ла̄выс, ма̄нь па̄вылквет о̄лнэ ма̄хум ма̄нь таквс э̄тпос о̄выл хо̄талэ мус привив­кал пуссын тах ва̄равет."
3179,"Наталья Комарова то̄нт ла̄выс, ты рӯпата сӯкыр э̄тпос о̄выл хо̄талэ мус вос а̄стлаве."
3180,"Ань «СпутникV» ос «Эпи­Вак­Корона» нампа тэ̄рпит округ янытыл акваг са̄в ке̄тавет, ма̄хумн пӯльни­цан ялуӈкве туп э̄ри."
3181,Ха̄льӯс район Хулюм­сӯнт па̄вылт о̄лнэ ма̄хум прививка ва̄руӈкве о̄с акваг во̄вавет.
3182,Та па̄вылн ам яныгпо̄ль э̄тпос оиг­пан э̄лы-па̄лт ялсум.
3183,"Ты рӯпата хумус тот ва̄раве, Хулюмсӯнт па̄выл пӯль­ни­цат рӯпитан ле̄ккар хум Алексей Иосифович Щетников китыгласлум."
3184,"– Алексей Иосифович, Хулюмсӯнт па̄вылт о̄лнэ манаса̄вит хо̄тпа при­вивкал ва̄рве̄сыт?"
3185,- Па̄влувт 280 э̄лум­хо̄лас уколыл тӯщтуве̄сыт.
3186,Та̄н халанылт 230 хо̄тпат «СпутникV» тэ̄рпил ос 50 хо̄тпат «ЭпиВакКорона» тэ̄рпил ва̄рве̄сыт.
3187,"Ма̄хум температура ат ке о̄нь­ще̄гыт, давленияныл ке ёмас, уколыл ва̄риянув."
3188,"Ос 21 хо̄тал ювле хульты, китынтыг пӯльницан во̄­виянӯв."
3189,"Ня̄хщамво̄льт о̄лнэ ма̄нь пӯльница ма̄н па̄влув нупыл ловиньтахты, тот о̄лнэ мир о̄с прививкал тӯщтысанӯв."
3190,"Тув о̄влэ̄т ре̄­тыӈ ю̄свой э̄тпост ялсӯв, китыт щёс ма̄ньполь э̄т­пос 5 хо̄талэ̄т минасӯв."
3191,То̄нт 90 э̄лумхо̄лас при­вивкал ва̄рсанӯв.
3192,Та па̄вылт о̄лнэ 87 та̄л яныт о̄йка о̄с уколыл тӯщтыс­лӯв.
3193,"Ня̄хщамво̄ль па̄вылн воссыг ат яланта̄лэ̄в, ле̄ккар нэ̄ ты рӯпата ань такви тот ва̄ритэ."
3194,– Хулюмсӯнт па̄вылт о̄лнэ манаса̄вит э̄лум­хо̄лас ты уколыл иӈ ва̄руӈкве э̄ри?
3195,"– Па̄влувт акв со̄тыра э̄лумхо̄лас о̄лы, та̄н ха­ланылт 450 арыгкем хо̄тпат прививкал тӯщ­туӈкве тах э̄ре̄гыт."
3196,О̄влэ̄т 50-60 та̄л яныт ос тыил яныгнув ма̄хум пӯльни­цан ёхталасыт.
3197,"Ма̄ньлат хо̄тпат ань о̄с во̄выглянӯв кос, тувыл та̄н сака ат ка̄саще̄гыт."
3198,"Ма̄хманув са̄ртын нэ̄пакн хансыя­нӯв, ань прививка ма̄гсыл 30 арыгкем э̄лумхо̄лас хасхатасыт."
3199,"Хунь тэ̄рпил ке̄таве̄в, ма̄н та̄ра та̄на­ныл во̄виянӯв ос хӯрум хо̄тал сыс уколыл тӯщты­янув."
3200,"Тэ̄лы ма̄шинал тэ̄р­пил тотыглавесӯв, ань вертолётыл."
3201,"Ты накт 50 арыгкем тэ̄рпит ӯре̄в, хунь тотаве̄в, иӈ ат ва̄глӯв."
3202,– Па̄вылт са̄в ма̄хум коронавирус а̄гмыл е̄мталасыт?
3203,– Щар о̄влэ̄т мо̄лты та̄л туи во̄ртур э̄тпост ма̄х­манув а̄гмыл е̄мтуӈкве патсыт.
3204,"То̄нт са̄в ще̄мьят ӯщлахтын ма̄ныл юв ёхтысыт, улпыл, та̄н а̄гм тотсыт."
3205,Китынтыг ма̄хум яныг таквс э̄тпосныл ре̄тыӈ ю̄свой э̄тпос мус а̄гмыл е̄мталасыт.
3206,"Тувыл ты пора сыс 16 э̄лумхо̄лас ты а̄гм о̄щнэ̄ныл туп хас­санӯв, тох тай яныгса̄т арыгкем хо̄тпа а̄гмыӈыг о̄лсыт."
3207,"Ма̄н ма̄нь па̄вылт о̄лэ̄в, анализыт та̄ра Ханты-Мансийск ӯсн ке̄туӈкве ат ве̄рме̄в."
3208,16 э̄лумхо̄ласыт анализаныл ӯсн туп ке̄тыгласанӯв.
3209,"Ма̄н тай ва̄глӯв, па̄влувт са̄внув хо̄тпат а̄гмыӈыг о̄лсыт."
3210,– Пӯльницат рӯпитан ма̄хум прививка пуссын ва̄рсыт?
3211,"– Тыт рӯпитан хо̄тпа­нӯв пуссын ла̄всанув, при­вивка вос ва̄ре̄гыт."
3212,"Та̄н ма̄хум ёт рӯпитэ̄гыт, тыи­ма̄гсыл ты укол та̄наныл э̄ри."
3213,Ле̄ккарыт тэ̄рпил  пуссын ре̄тыӈ ю̄свой э̄т­пост тӯщтуве̄сыт.
3214,"Ты юи-па̄лт ке̄лпанув вуйве̄сыт, «антитела» ла̄внэ утыт ань о̄ньще̄в."
3215,"Туи пора ты ляпами, са̄в ще̄мьят ӯщлатуӈкве мо̄т ма̄н тах минэ̄гыт, па̄влыӈ ма̄хманув акваг потыртыянӯв, прививка ва̄руӈкве ань вос ёхталэ̄­гыт."
3216,"То̄нт коронавирус а̄гмыл ат е̄мтэ̄гыт, ос мо̄т ма̄ныл ты а̄гм па̄вылн ат тотэ̄гыт."
3217,"Ань тэ̄рпил акваг ке̄таве̄в, ма̄хманув пӯльницан вос ёхталэ̄гыт, прививкал пуссын тах ва̄риянӯв."
3218,Людмила ТЕТКИНА
3219,Ха̄льӯс район Саранпа̄выл музейт «Исторический клуб» о̄лы.
3220,"Па̄вылн ялмум порат тув щалтсасум, ма̄хум ёт потрамасум."
3221,"Музей кӯщай нэ̄ Вера Павловна Комкова потре ты та̄л (№ 2 газетат) хансыгласлув, ань ос Любовь Павловна Стаканова «Исторический клуб» урыл потре ловиньтэлын."
3222,– Ты тэ̄ла музеювт ма̄н 2012 та̄л па̄сныл ва̄рилув.
3223,То̄нт ам музейн ущ патхатасум.
3224,"Туи
«Ма̄нь ӯскве»
стойбищав рӯ­пи­ты, тув палыт ня̄врамыт ёт акван-хо̄нтхатыг­ла̄лэ̄в, Я̄сунт па̄вылн ялантэ̄в."
3225,Тэ̄лы порат ос торыӈ ат ва̄щинтахтэ̄в.
3226,"Тувыл ам школан ялсум, а̄гирищит ос пыгрищит нупыл потыртасум, ла̄в­сум, ма̄н музейт ня̄вра­мыт ма̄гыс
«Историче­ский клуб»
ва̄руӈкве таӈхе̄в."
3227,"Хотьют ка̄сащи ма̄н ётув рӯпитаӈкве ос ханищтахтуӈкве, музейн вос ёхты."
3228,Атыт классныл ос аквхуйплов класс яныт ня̄врамыт ӯриянув.
3229,Китхуйплов ня̄врам ёхтыс.
3230,"Ма̄н, музейт рӯпитан хо̄тпат ос ма̄ньлат ма̄хум, акв рӯпата ва̄ре̄в – па̄в­лув пе̄с йис о̄лупсатэ ханищтылув, хосат тыт о̄лум ма̄хум наманыл та̄ра-патты­янув, са̄всыр проектыт щё̄питэ̄в, науч­ный потрыт хансэ̄в, сыре-сыр хо̄нтхатыглапыт ва̄­рыглэ̄в."
3231,"Тувыл ка̄сыӈ ня̄врам такви рӯпата ва̄ри, акв хотты тэ̄ла урыл доклад-потыр щё̄питы."
3232,"Тынакт «Исторический клубн» нёлолов а̄гирищит ос пыгрищит ёхталэ̄гыт, ань ка̄сыӈаныл такви рӯпа­татэ о̄вылтыт акв-кит ла̄тыӈ вос ла̄ви."
3233,"Коля Фролов
:
«Музейн ам хӯрмит та̄л ты ялан­тэ̄гум."
3234,Кит доклад хансыг­ласум.
3235,"О̄выл потрум та урыл о̄лыс, ань Саран­па̄вылн товлыӈха̄пыт ос вертолётыт хоты та̄л па̄сныл исыглэ̄гыт, китыт – Сберкасса ос Сбербанк урыл."
3236,"Моще̄ртн хӯрмит потрум палт вуйхатэ̄гум»
."
3237,"Валерия Исаева
:
«Нила та̄л «Исторический клубн» ялантэ̄гум."
3238,"Хӯрум доклад щё̄питасум – Почта урыл, Сӯкыръя̄т о̄лум Богоявленский пуп­кол ос па̄влувт рӯпи­тан по̄сыӈ ма̄хум кола­ныл урыл хассум»."
3239,"Ярослав Исаев
:
«Тыг та̄лтем ты ёхталэ̄гум, Ветеринар тэ̄ла урыл хансэ̄гум»."
3240,"Слава Ванюта
:
«Музейн ам хӯрмит та̄л ялантэ̄гум, Саранпа̄вылт пусмалтан ва̄рмаль урыл доклад щё̄питасум»."
3241,"Рома Семяшкин
:
«Хӯрмит та̄л тыт ханищ­тахтэ̄гум."
3242,Ам ва̄рнэ тэ̄лам тох намаяслум «Хронометр улиц.
3243,Исто­рия и современность».
3244,Саранпа̄выл ӯсхуланэ урыл потрыт хансэ̄гум».
3245,"Артём Чекмазов
:
«Музейн ам мощ мо̄лал­нув патхатасум, Сосьвин­ская геологоразведочная экспедиция ва̄рмалянэ та̄ра-паттыянум»."
3246,"Карина Ларионова
:
«Тыг хӯрмит та̄л ёхта­лэ̄гум, доклад-потранум па̄влув ханищтапе урыл щё̄питыянум»."
3247,"Варвара Алексеенко
клубн щар ущ хасхатас."
3248,"А̄гирищ ла̄ви, китыт хо̄тал тув ты ёхтыс."
3249,"Музейт ё̄мыгтаӈкве, сунсыглах­туӈкве ос ханищтахтуӈ­кве таве̄н мӯсты."
3250,"Ань такви колта̄глэ о̄вылтыт потыр хансуӈкве паты, рущ щирыл тох ла̄ваве – «История своей родословной»."
3251,"Любовь Павловна ты а̄гирищит-пыгрищит о̄вылтыт са̄в ёмас, сымыӈ ла̄тыӈ ла̄выс, янытлыянэ."
3252,"Ла̄ви, ня̄врамыт пуссын ка̄ркамыт, акваг ханищ­тахтэ̄гыт, матыр-а̄ти та̄ра-паттэ̄гыт."
3253,"Тувыл докладыт хансэ̄гыт, са̄всыр конфе­ренциятт потраныл ло­виньты­яныл."
3254,"Ня̄врамыт ёт ляпат о̄лнэ па̄влытн ялсыт – Я̄сунтын, Хо̄сло̄хн, Мувыӈтесн, Ло̄пмусн, Кульпасн."
3255,"Яныг ӯсытт о̄с о̄лсыт – Ханты-Мансийскыт, Екатерин­бургыт ос Санкт-Петер­бург ӯст."
3256,"Тот музеитн ял­сыт, архивытт рӯпита­сыт."
3257,"Матъёмас Любовь Павловна ос музейт рӯпи­тан хо̄тпат ня̄врамыт ёт рӯпитэ̄гыт, потраме̄гыт, ханищтыя­ныл, нё̄тыяныл."
3258,"Ты я̄тил хо̄тпанув ос ма̄нь­лат ма̄хум пус ка̄т, пус ла̄гыл вос о̄лэ̄гыт, са̄в ёмас, э̄рнэ тэ̄лат вос ва̄ре̄гыт."
3259,Светлана РОМБАНДЕЕВА
3260,"Ка̄сыӈ та̄л Россия ма̄ янытыл о̄лнэ ма̄хум ре̄тыӈ ю̄свой э̄тпост акван-атхатыглэ̄гыт ос пуссын аквторыг товтыл касэ̄гыт, рущ ла̄тӈыл «Лыжня России» ла̄ваве."
3261,"Ялпыӈ хо̄тал 1982 та̄л па̄сныл Росссият ва̄­рыглаве, ма̄н о̄лнэ ма̄вт ма̄хум товтыл хāйтуӈкве 2007 та̄лныл во̄выглавет."
3262,"Ты та̄л ялпыӈ хо̄тал хоты порат ва̄рыглаве, са̄в ма̄хум тув во̄выглавет ма̄н āти, ты урыл физи­ческий культура депар­тамент кӯщай Сергей Арта­монов ос «Югра­мегаспорт» кӯ­щай Валерий Рад­ченко ля̄ххал тотнэ ма̄­хумн по­тыртасы̄г."
3263,"Валерий Радченко ла̄выс, ты э̄тпост ма̄хум 16 районыт ос яныг ӯсыт товтыл тах ха̄йтэ̄гыт."
3264,Нягань ӯст ка­сыл ре̄тыӈ ю̄с­вой э̄тпос 20 щислат ос Югорск ӯст ма̄ньполь э̄тпос 13 хо̄­та­лэ̄т тах ва̄рыг­лаве.
3265,"Аквторыг са̄в ма̄хум акв ма̄т ул вос атхатэ̄гыт, та̄н ты э̄тпос­ныл 6-26 хо̄­та­лыт сыс та̄нки ма̄т тов­тыл ха̄йтуӈ­кве ос ты урыл кина ос ху­рит по̄с­луӈ­кве ве̄р­ме̄­гыт."
3266,"Ва̄рум кинаныл, по̄с­лум хури­яныл «ВКонтакте», «Инста­грам», «Фейсбук» ищхӣ­пыӈ ма̄тын ке̄туӈкве э̄ри."
3267,"Та̄н ты кинат, хури­т сунсым но̄х-патум хо̄т­пат тах пе̄рие̄гыт ос мӯйлуп­сал мӯйлуптыяныл."
3268,"Ос ты э̄лы-па̄лт ка̄сыӈ э̄лумхо̄лас ищхӣпыӈ утыт «Югра­мегаспорт» ло̄псыт тов­тыл хāйтнэ ма̄гсыл вос хас­хаты, то̄нт ке̄нтыл ос номе­рыл миве."
3269,Ханты-Мансийск ӯст  о̄лнэ мир А.В. Филипенко намыл маим центрын тах во̄вавет.
3270,Ӯст о̄лнэ сосса ма̄хум кувщил ос хорамыӈ сахил масхатым ка̄сыӈ та̄л ёсал ха̄йтуӈкве о̄с ёхталэ̄гыт.
3271,"Ханты-Мансийск ӯст «Югра лылые̄п» нампа организация отделения­тэ̄т кӯщай нэ̄ Раиса Гав­ри­льчик ла̄выс, ӯст о̄лнэ ма̄ньщи, ханты, ё̄рн ма̄хум касуӈ­кве о̄с тах ялэ̄гыт, та̄н ань ёсаныл, хорамыӈ сахия­ныл, кувщаныл щё̄­пи­­тэ̄гыт."
3272,Людмила ТЕТКИНА
3273,Ты тув лӯпта э̄тпос 22 хо̄талэ̄т ма̄ньщи поэтув Юван Шесталов самын патум хо̄талэ̄т «II Шесталовские чтения» нампа конференция тах ва̄раве.
3274,"Наука, ханищтап, куль­тура ос са̄в мо̄т ва̄рма­лит щирыл рӯпитан ма̄хум та̄нки хансум потраныл ло­виньтаӈкве тув во̄выгла­вет."
3275,О̄влэ̄т конференция 2020 та̄лт яныг таквс э̄т­пос 2-6 хо̄талыт ос ты юи-па̄лт 2021 та̄лт ре̄тыӈ ю̄свой э̄тпос о̄вылтахтын порат Ханты-Мансийск ӯст ва̄рыглаӈкве кусыгла­вес.
3276,Тувыл коронавирус а̄гм о̄лнэ̄тэ ма̄гсыл ат ва̄р­вес.
3277,"«Та̄гт ма̄хум» сосса общинат, А̄с-угорский институтт ос «То̄рум Маа» музейт рӯпитан хо̄тпат яныг кӯщай нэ̄ па̄лныл та̄стым грант-олныл ты конференция ва̄ре̄гыт."
3278,"«Та̄гт ма̄хум» община кӯщай, А̄с-угорский инсти­тутыт рӯпитан ма̄ньщи нэ̄ Светлана Динисла­мова ла̄выс:
– Ты конферен­циян са̄в ма̄хум ёхталаӈ­кве ка̄­саще̄гыт."
3279,Са̄в финно-угор ма̄хум заявка-нэ̄пакыт ке̄тсыт.
3280,Ма̄н округувт о̄лнэ Юван Шесталов рӯт ма̄х­манэ ос тыг во̄вса­нӯв.
3281,"Та̄н Восыӈтӯр, Ягрим па̄влыг­ныл тыг тах ёхтэ̄гыт."
3282,"Ма̄н грант-олныл та̄сту­весӯв, конференциян ёхталам хо̄тпат тыгле-тувле ялнэ лё̄ӈханыл, гостиница-колт о̄лнэ ма̄гсыл олн ма̄нки ойтуӈкве патэ̄в."
3283,"Мо̄т хо̄н ма̄т о̄лнэ учё­ныит тыг ёхталаӈкве ат ке ве̄рме̄гыт, ищхӣпыӈ ут хосыт потраныл ловинь­таӈкве тах патэ̄гыт."
3284,Ань 40 арыгкем э̄лумхо̄лас та̄нки докладаныл ма̄­навн ке̄тсаныл.
3285,Потраныл пуссын ань акван-атыя­нув ос лӯпта э̄тпос мус нэ̄пакыг та̄ратыянӯв ос конференцият рӯпитан ма̄хумн мӯйлуптыянӯв.
3286,Людмила ТЕТКИНА
3287,Владимир Алексеевич Мазин та̄л котиль э̄тпос о̄выл хо̄талэ̄т 70 та̄лэ то̄влыс.
3288,"Ты хум поэтыг о̄лы, са̄в яныг нам о̄ньщи."
3289,Ты наманэ халт акв наме тамле – хантыйско-русский поэт.
3290,"Тав са̄в та̄л ювле хуль­тум порат Нижне­вар­товск ӯсныл Саранск ӯсн ва̄нтлыс, тот о̄лы."
3291,Яныг намхо̄талэ кастыл пӯмыщ ва̄рмаль ва̄рыглавес – са̄в ма̄т ӯнлын ма̄хум интернет щирыл акван-о̄лтве̄сыт ос та щирыл та̄н Владимир Алексеевич яныт­ласаныл.
3292,О̄влэ̄т «То̄рум Маа» музейт рӯпитан ма̄хум тав о̄лупсатэ урыл мощ потыртасыт.
3293,Ты хум хо̄тпа насати ханты о̄йка.
3294,"Тав Нижневартовский районт самын патыс, тот ханищ­тахтас ос рӯпитас."
3295,"Тувыл пенсиян минаме̄н юи-па̄лт тав э̄кватэ̄н Мордо­вия ма̄н о̄луӈкв во̄ввес, тув та о̄лмыгта­сы̄г."
3296,"Та па̄сныл тот та о̄лэ̄г, то̄ва­накт мощ­щан тыг, ма̄н окру­гувн, ёхталэ̄г."
3297,"Ань ты та̄л о̄вылтах­там порат самын патум хо̄талэ̄т округ кущай нэ̄ Наталья Комарова Владимир Алексеевичн  свонитам, таве янытла­стэ."
3298,"Хум ты урыл тох по­тыртас: «Наталья Влади­мировна, губернатор нэ̄, ёт потыртамум юи-па̄лт пыгумн ла̄ве̄гум, та яныт кӯщайн та янытлаве̄сум»."
3299,"Тав ювле ла̄ви: «Наска̄с­сыг янытлаӈкв хунь па­тавен, о̄лум ма̄тынт мирн номавен»."
3300,"Владимир Мазин оматэ рущ нэ̄ о̄лыс, тав 1934 та̄лт Ларьяк па̄вылн рӯпитаӈкв те̄твес."
3301,"Война порат интернатыт рӯпи­тас, ма̄нь ня̄врамыт ураль­тасанэ."
3302,"Тувыл хум ва̄рыс, о̄йкатэ ханты хум о̄лыс – Алексей Григорьевич Кунин."
3303,"Тит пыгаге̄н самын патсы̄г, Вова хӯрум та̄лэ иӈ ат то̄влыс, а̄тятэ̄н а̄ти­мыг е̄мтыс, а̄пщирище нёло­лов э̄тпосэ туп то̄в­лыс."
3304,Оматэ̄н та янмал­та­весы̄г.
3305,"Та̄нти о̄лнэ кол ат о̄щсыт, акв колныл мо̄т колн ва̄тлым пыгыг тох та яныг­масы̄г."
3306,"Пыг школат акв ханты нэ̄н Раиса Прасинан ха­нищ­тавес, тав Володя сака э̄руптастэ, са̄всыр пӯмыщ ловиньтан нэ̄пакыл май­лыстэ."
3307,О̄выл стихыт тав Раиса Федоровнан ло­виньтасанэ.
3308,"Нэ̄ таве̄н ак­ваг ла̄всас, такви яныг­мам ма̄тэ вос янытлытэ, ма̄тэ̄н ё̄рыл тах пинуӈкв па­таве."
3309,"Стихыт хаснэ урыл
Владимир Алексеевич оматэ урыл тох потырты, тав ща̄не э̄ргуӈкв сака ха̄сыс, турсуе татем суиӈыг о̄лыс."
3310,Ул таима̄гыс ты пыге о̄с артистыг о̄луӈкв тах­маяс.
3311,"Са̄всыр ялпыӈ хо̄та­лыт порат па̄влыӈ мир э̄лы-па̄лт тав э̄ргыс ос йӣквыс, щар ат э̄ссамтас."
3312,"Школа юи-па̄лт Тобольск ӯст культпросвет учи­лищат ханищтахтас, рӯпи­таӈкв юв ёхтыс, такви па̄влэ̄т культура кол кӯщаиг пат­тувес."
3313,"Матах та̄л рӯпитас, Ленинград ӯсн минас."
3314,"Тот ты тав ёмащакв йӣквуӈкв ханищтахтас, са̄всыр спектаклит ос концертыт ёнгыс."
3315,Ма̄ньщи поэтув Юван Шесталов ёт тэ̄н 1962 та̄лт акван-хо̄нтхатсы̄г.
3316,"То̄нт Юван таве̄н ла̄выс, тав стихыт те хансы, хан­сум стиханэ ёл-тӯйтым ул вос о̄ньщиянэ, ма̄хумн вос ловиньтавет."
3317,"Ань Саранск ӯсныл Владимир Алексеевич тох потыртас:
– Ам Ларьяк па̄вылт о̄лмум порат са̄всыр ял­пыӈ хо̄талытыт акваг э̄р­гы­сум."
3318,"Па̄влыӈ ма̄хманум номсы­сыт, ам туп э̄ргуӈкв ха̄сэ̄­гум."
3319,Хансум стиханум нэ̄м­хотьютн сака ат сус­сыл­тасанум.
3320,1967 та̄лт районный газетат о̄выл стихум та хасвес.
3321,"Ма̄н газетал тот­весӯв, ам намыл ня̄нь ма̄гсыл ла̄пкан минасум."
3322,"Амти па̄выл хосыт ё̄ме̄гум, номсэ̄гум, аман манрыг нэ̄м­хотьют нэ̄матыр а̄нумн ат ла̄ви."
3323,"Ла̄пкат о̄с аквты тох, ам нупылум аты сун­сэ̄гыт."
3324,"Тав вос я, матъёмас тох о̄лы – па̄влыӈ мир нэ̄матыр ат ва̄гыт, ам таима̄гыс мощ ща̄гтсум."
3325,Тох ты стиханум хансуӈкв патве̄сыт.
3326,"Намыӈ-суиӈ хо̄тпаг та е̄мтыс
Нижневартовск ӯст о̄лме порат тав са̄всыр ма̄тт рӯпитас - школат, лицейт, педагогический институтт."
3327,"Наука рӯпата о̄с ва̄рыс, культурология кандидатыг о̄лы."
3328,"Оматэ рущ нэ̄ кос о̄лыс, Володя ма̄ньта̄гыл ханты ла̄тӈыл сака ёмащакв потыртас."
3329,"А̄тятэ щирыл о̄лнэ ханты рӯтанэ – Куниныт, та̄н коланылн акваг ёхталасыт."
3330,"1997 та̄л­ныл са̄в ханты пе̄с мо̄йт ос потыр атыс, нэ̄пакн хас­санэ."
3331,То̄ванэ ловиньтан нэ̄пакыг ва̄рсанэ.
3332,"Владимир Алексеевич ань са̄в яныг нам о̄ньщи, са̄в ловиньтан нэ̄пак та̄ра­тас."
3333,Поэтыт халт тав яныт­лаве.
3334,Ловиньтан нэ̄пакыт хаснэ̄тэ ма̄гсыл 2002 та̄лт округ губернатор па̄лыл премиял майвес.
3335,Валентина УЗЕЛЬ
3336,Та̄л котиль э̄тпост Общественный палатат рӯпитан кӯщаит ищхӣпыӈ ут хосыт акван-атхатыгла̄лсыт.
3337,"Та̄н 2021 та̄л сыс хоты ва̄рмалит уральтым ос нё̄тым э̄лаль тотуӈкве патыяныл, ты урыл потыртасыт."
3338,"Ты кол кӯщай нэ̄ Ирина Максимова ла̄вме щирыл, ювле хультум та̄лт то̄ва тэ̄лат ёмащакв уральтаӈкве ат ве̄рмы­са­ныл, сака са̄в э̄тпос сыс ма̄хум халт яласаӈкве ат та̄ртве̄сыт."
3339,"Тувыл общественный палатат рӯпитан хо̄тпат та хольт та̄нки халанылт акван-потыртахтым ос акван-нё̄тхатым рӯпата­ныл ва̄рияныл, таима̄гыс тав аквъёт рӯпитан ма̄х­манэ̄н яныг пӯмащипа ла̄тыӈ ла̄выс."
3340,"Кӯщай ва̄ӈын нэ̄ Ольга Сидорова ты та̄лт маныр тэ̄лат тах уральтыяныл, та о̄вылтыт потыртас."
3341,2021 та̄л округувт са̄в ва̄нэ нак та̄лыг паттувес.
3342,Ань наука тэ̄лат ос са̄всыр ханищтапыт о̄вылт э̄лаль тотуӈкве патыяныл.
3343,"Наталья Комарова, округ губернатор нэ̄, мо̄лты инвестиционный тэ̄лат урыл потыртаме порат «Югорский стан­дарт» нампа ва̄рмаль хӯлтыстэ."
3344,"Ань ӯсытт ман па̄влытт о̄лнэ колыт ос ма̄хумн э̄рнэ мо̄т са̄всыр колыт ӯнттавет, лё̄ӈхыл о̄с та̄ра щё̄питавет."
3345,Тох Югра ма̄в о̄луп­са­тэ̄т тах но̄х-паты.
3346,"Таима̄­гыс «Жильё и городская среда», «Демография», «Экология», «Безопасные качественные автомобиль­ные дороги» нампа про­ект-тэ̄лат Обще­ствен­ный палатан ва̄вет ос акваг уральтаӈкве патавет."
3347,Ка̄сыӈ проект палт пуӈктотнэ хо̄тпа пе̄риим о̄лы.
3348,Та̄н ань тэ̄ланыл та̄ра-паттысаныл ос ищ­хӣпыӈ ут хосыт ты о̄выл­тыт ка̄сыӈ кӯщай китыг­лавес.
3349,Тувыл йильпииг нам­тым «креативный индуст­рия» ханищтапыт урыл потыртасыт.
3350,"Тав «Куль­тура», «Между­народная кооперация и экспорт», «Образование» ос «Здравоохранение», «Производительность труда и поддержки заня­тости» ва̄рмалит палт хӯлтыглаве."
3351,Та̄наныл э̄лаль тотнэ ма̄гыс о̄с са̄в щёс нё̄туӈкве э̄ри.
3352,Ты коныпал округт «Югра эндаумент» нампа фонд щё̄питаӈкве таӈ­хе̄гыт.
3353,"Общественный ос внешний связь департа­ментыт кӯщай нэ̄ Елена Шумакова ла̄выс, олн сэ̄лнэ ты колыт акв яныг тэ̄ла ва̄рнэ ма̄гыс олна­ныл некоммерческий колытн мыганыл."
3354,Проектаныл щё̄питан ма̄гыс ма̄хум олныт о̄с тах мивет.
3355,Та̄н проекта­ныл а̄стынэ̄ныл юи-па̄лт та ва̄рнутаныл хосыт олн та̄нки э̄лаль сэ̄луӈкве ве̄рме̄гыт.
3356,"Общественный пала­тат рӯпитан хо̄тпат 2021 та̄л кастыл рӯпатаныл о̄вылтыт таи номсэ̄гыт, та̄н тэ̄лат пуссын ма̄кыг тотнэ ма̄гыс миркол кӯ­щаитн, государственный власть па̄лыл о̄с вос нё̄тве̄сыт."
3357,"Ирина Максимова тох ты ла̄выс:
–Ма̄навн, акван-ат­хатам комиссиявт, ма̄хум та̄н ла̄внэ та̄рвитаныл ёт мӯсхалыг рӯпитаӈкве э̄ри."
3358,"Комиссияв мо̄т обще­ственный советытн ма̄к ла̄тыӈ э̄лаль тоты ке, то̄нт та̄рвит тэ̄лат кӯпнитыг ос ёмасыг по̄хан-лаквтыянӯв."
3359,Ма̄нки ва̄рум рӯпатав ос э̄сгуӈкве патаве.
3360,Общественный палата такви Совет ма̄хманэ халт мо̄т миркол кӯщаит ос государственный власть ёт потыртахтын ма̄гыс «рабочий группан» пуӈк­тотнэ хо̄тпа пе̄рияс.
3361,"2021 та̄лт округ са̄к­коныт пирмайтан э̄лы-па̄лт, та хансым нэ̄пакыт та̄н о̄с вос ловиньтасыт ос матыр ка̄сащан манос хӯлтнэ ла̄тыӈ ла̄вуӈкве вос ве̄рмысыт."
3362,"Ты таквс пе̄рияп тах ва̄раве, Общественный па­лата­ныл ма̄хум нё̄туӈкве тув во̄вавет ос пуссын ты тэ̄лат та̄н уральтым тах о̄нь­щи­яныл."
3363,Тамара МЕРОВА
3364,Ре̄тыӈ ю̄свой э̄тпос нила хо̄талэ ле̄ккарытн ма̄ янытыл пувласпи-а̄гмыт ёт воритотнэ хо̄талыг ла̄ваве.
3365,Ка̄сыӈ та̄л округт тамле та̄рвитыӈ а̄гм о̄щнэ хо̄тпат са̄вме̄гыт.
3366,"Ты а̄гманыл сāртыннув та̄ра ке паттавет, то̄нт э̄лумхо̄ласыт янытэ̄т пус­малтаӈкве ве̄рмавет."
3367,"Ок­ругувт ань тыг мус 32 со̄тыра 261 э̄лумхо̄лас палт пувласпи-а̄гм хо̄нт­вес, та̄н пӯльницат акваг уральтавет."
3368,2020 та̄л сыс 3 со̄тыра 674 хо̄тпат пувласпи-а̄г­ма­ныл хо̄нтве̄сыт.
3369,"Тувыл 55,7 % а̄гмыӈ хо̄тпат ат та̄л арыг­кем иӈ э̄лаль о̄лэ̄гыт."
3370,"2020 та̄л сыс о̄выл мес­тат щакв пувласпи-а̄гма­ныл о̄лы, тох 13,7 %, тыи 552 нэ̄ хо̄тпат палт та̄ра-паттувес, 2019 та̄лт - 13,0 % са̄вит о̄лыс."
3371,"Китыт мес­тат – 11,9% (476 нак) хо̄тпа саханэ̄т пувласпи-а̄гм о̄лы, ювле-хультум та̄лт – 12,2%."
3372,"Хӯрмит местат – 11% (443 накыт) лылтнэ тура­нылт, хо̄псыянылт пувла­спи-а̄гмыт о̄лэ̄гыт, 2019 та̄лт – 11,1%."
3373,"Нилыт местат – 7,5% (301 накыт) алписовыт сыресыр пувласпит тэ̄лэ̄­гыт, 2019 та̄лт – 8,8%."
3374,"Атыт местат – 7,4% (296 накыт) хум хо̄тпат тӣвранылт о̄лнэ пув­ла­с­пи-а̄гманыл хо̄нтве̄сыт, 2019 та̄лт – 7,2% о̄лыс."
3375,"Сака са̄в та̄рвит пув­ласпи-а̄гмыт во̄сэвхӯрыг вощраме̄т хо̄нтавет, тувыл ма̄йтэ̄т, ма̄йталап вощраме̄т – 59%, восэвхӯриг палт – 43% ос лылтнэ туре̄т, хо̄псы пувласпи-а̄гмыт – 39%."
3376,То̄ванакт пусмалтаӈ­кв хо̄тпа щар ат ве̄рмаве.
3377,Во̄р­тур э̄тпосныл ок­ругувт иӈ кит пӯльницаг па̄лыг-пӯс­весы̄г.
3378,"Акватэ Нефте­юганск ӯст рӯпи­таӈкве патыс, мо̄танэ Советский ӯст."
3379,Ля̄ххал ма̄ньщи ла̄тӈыл Тамара МЕРОВА толмащластэ
3380,Ам на̄нан акв вепс о̄йка урыл потыртэ̄гум.
3381,Тав наме Николай Васильевич Подрезов.
3382,О̄йка Ленинградский область Ломоносовский район Михайловский па̄вылт о̄лы ос та̄л котиль э̄тпос ва̄т нупыл о̄выл хо̄талт тав 70 та̄лэ то̄влыс.
3383,Мо̄лты таквс Выборг ӯст Россия янытыл мощ­щаг хультум финно-угор­ский ос самодийский ми­рыт культураныл суссыл­тан VI фестиваль о̄лыс.
3384,"Тот э̄р­гын ос йӣквнэ ма̄хум, ка̄тыл пормасыт ва̄рнэ ма̄щ­тыр хо̄тпат мӯйлысыт."
3385,Ань ты мӯйлын ма̄хум халт ам Николай Подре­зов ёт ва̄йхатасум.
3386,Тав ка̄тыл ва̄рим са̄всыр пор­масыт такталым лю̄ля­хо̄лыс.
3387,"То̄нт ам пӯмщалахтын ма̄гыс ляпан о̄с йисум, тувыл та ва̄рнутанэ о̄выл­тыт китыгласлум."
3388,"Николай Васильевич ла̄выс: «Ам хосат та̄гыл ра̄ктыныл а̄ныса̄н по̄щ­гын рӯпатал пӯмщалах­тэ̄гум, вепс ма̄хум ты пе̄с наканыл ёмщакв та̄ра-паттыслум."
3389,"Хумус пормасыт ва̄рыглаве̄сыт, амки о̄с ханищтахтасум,  тувыл мо̄т ма̄хум ханищ­таӈкве патсанум."
3390,Тыт ань ижор ма̄хум ка̄тыл ва̄рум пормасаныл ам суссылтэ̄гум.
3391,"Тамле а̄ныса̄ныт ижорыт пе̄с порат ра̄ктыныл ва̄рсыт, тыт туп та̄н ма̄нь хури­яныл сувенир паттыиг тотсанӯв."
3392,"Ижорыт пе̄с о̄лупсаныл о̄вылтыт мо̄т ма̄хум щар мощща ва̄гыт, тувыл та̄н пормасаныл о̄с мо̄рсыӈ ма̄т о̄лэ̄гыт."
3393,"Ам туп ва̄гум «Рущ музейт» лов арыгтем пе̄с а̄ны­са̄­ныт, ос Эрмитажит кит порсамыг о̄лэ̄г, тувыл та."
3394,Нёлолов та̄л ювле хуль­тум порат ам Кинги­сеппский район Ручьи па̄вылт тамле хурип а̄ныса̄ныт ка̄саласанум.
3395,То̄нт па̄выл ляпат ма̄ ёлы-па̄лт хот-саквалым пе̄с а̄ны ло̄мтыт хо̄нтве̄сыт.
3396,Тувыл тамле ва̄рмалитыл пӯмщалахтын хо̄тпат ёт ам тув ма̄ хилуӈкве ялсум.
3397,Тот са̄всыр а̄ныса̄н ло̄м­тыт хо̄нтсӯв ос ла̄щалт ма̄нки акван-ханлысанӯв.
3398,"Та щирыл сыресыр кув­шиныт, пӯтыт хурияныл янытэ̄т та̄ра-паттысанӯв."
3399,"Тыг ам «Керамика Ям­бургского уезда» нэ̄пак тотсум, тув та а̄ныт пе̄с хурияныл по̄слым о̄лэ̄гыт."
3400,"Ам ань о̄с акв тамле нэ̄пак амки щё̄питэ̄гум, тот оятский керамика о̄выл­тыт потрыт хансэ̄гум."
3401,Тыи вепсыт та̄н пе̄с щирыл о̄ньщум пормасаныл.
3402,Ты коныпал ам мо̄т са̄всыр потрыт о̄с хансэ̄гум.
3403,Таи­ма̄гыс Россия писателит Союзн пирмайтаве̄сум.
3404,"Ра̄ктыныл по̄щгуӈкве ма̄ньлат хо̄тпат ханищ­та­санум, та̄н ос ня̄врамыт ёт ты накыт э̄лаль тотыяныл."
3405,Кингисеппский район Вистино па̄вылт Дмитрий Ткачёв рӯпиты.
3406,"Тав Ижор­ский музейт «Сойка» нампа ра̄ктыныл по̄щгын колнак щё̄питас, ос тот ижемский керамика пе̄с нак но̄х-во̄рмалтытэ»."
3407,Николай Подрезов оятский керамика тэ̄лат но̄х-во̄рмалтан ма̄гыс 2014 та̄лт «Душа России» янытлан премиял мӯй­луптавес.
3408,Тувыл тав пот­рыт ман стихыт хансы.
3409,"Ищ­хӣпыӈ ут хосыт о̄па­рищ­наме щирыл кисха­тэгы̄н ке, то̄нт потранэ пуссын тот ловиньтаӈкве ве̄рмияны̄н."
3410,"Такви уре̄т тав тот хӯл­тыс: «Ам Ленинградский областьт о̄лэ̄гум, ма̄нь па̄вылквем янытлылум, ка̄тагумтыл ва̄рнэ пе̄с накум ос поэзия э̄руп­тэ̄гум»."
3411,"Ань 70 та̄лэ то̄влуме кастыл ма̄н Николай Васильевич янытлылӯв, пуста̄гыл са̄в та̄л вос о̄лы, са̄в нё̄тнэ пормасыт вос ва̄ри."
3412,Тамара МЕРОВА
3413,Кӯщаиг ос округ Дума депутатыг рӯпитан ле̄ккар Николай Ташланов Центр профессиональной патологии колт пуӈктотнэ хо̄тпаг о̄лы.
3414,Ань та колныл тамле ля̄ххал та̄н те̄тсыт.
3415,Тэ̄лы лё̄ӈхыт ва̄рим юи-па̄лт ле̄ккарыт о̄ста ма̄нь па̄влыӈ ма̄н мин­мыг­тасыт.
3416,Та̄л котиль э̄тпос 14 хо̄талныл 29 хо̄талэ мус та̄н Хо̄нтаӈ (Кондин­ский) районт рӯпитасыт.
3417,"Ты ма̄нь па̄влыӈ ма̄н ял­сыт – Алтай, Болчары, Луго­вой ос Шугурн."
3418,Ты нампа па̄в­лытт о̄лнэ ма̄хум ураль­тасаныл.
3419,"Тувыл та̄н Югорск ӯсн минасыт, тот акв э̄т ущлах­тасыт."
3420,Ня̄хщамво̄льн та̄н ре̄тыӈ ю̄свой э̄тпос о̄выл хо̄талэ̄т ёхтысыт.
3421,5-7 хо̄­талыт сыс та̄н Хулюмсӯнт па̄вылт рӯпитасыт.
3422,Ты э̄тпос 11-14 хо̄та­лытт ле̄ккарыт Ханты-Мансийский район Кышик па̄вылн минэ̄гыт.
3423,"Ка̄сыӈ па̄вылт та̄н хӯрум хо̄тал рӯпитэ̄гыт, па̄влыӈ ма̄хум ёмащакв уральтыяныл, тэ̄рпил хансыяныл."
3424,"Ос хотты хо̄тпа палт матыр та̄рвитыӈ а̄гм те хо̄нтэ̄гыт, та̄ра пӯльницан те̄тыяныл."
3425,Ка̄сыӈ ма̄шинат я̄нас щирыл щё̄питым о̄лэ̄гыт.
3426,Ма̄хум хо̄псыяныл ураль­тан ма̄гыс «флюоро­гра­фия» о̄лы.
3427,"УЗИ ва̄рнэ ма̄­гыс - «диагностика», улщ пуӈкыт пусмалтан ма̄гыс – «стоматология», нэ̄квет щакваныл по̄слын ма̄гыс – «маммография»."
3428,Ле̄к­карыт о̄с я̄нас ма̄шинал тотыглавет.
3429,"Ты кол кӯщай хум Николай Ташланов ла̄выс:
– Туи ос тэ̄лы порат округув янытыл яласан мāгыс мāн график хан­сэ̄в."
3430,"Тэ̄лы порат ӯрхатэ̄в, лё̄ӈхыт ёмащакв хунь вāравет, то̄нт ущ ле̄кка­рыӈ мāшинат э̄лы сāмт о̄лнэ пāвлыт мус минэ̄гыт."
3431,Ты та̄л та̄н 14 ма̄нь па̄влытт о̄лнэ мир ураль­таӈкв ве̄рме̄гыт.
3432,Ань ты са̄т мус та̄н Хо̄нтаӈ (Кон­динский) ос Ха̄льӯст рай­оныгт о̄лсыт.
3433,Ты са̄тыт Ханты-Мансийский районын ялнэ̄ныл юи-па̄лт Сургут­ский ос Нижне­вар­тов­ский районыгт о̄лнэ ма̄хум уральтыяныл.
3434,"Россия янытыл ма̄н округувт о̄лнэ «Центр профессиональной пато­логии» кол щар са̄ртын ва̄рвес, тамле кол воссыг нэ̄мхо̄т ат рӯпитас."
3435,Туи ос «Николай Пирогов» на̄иӈхапыл ле̄ккарыт ма̄нь па̄влыт мус ялантэ̄гыт.
3436,Ты ёмас рӯпата ва̄рнэ̄­ныл ма̄гсыл са̄внув хо̄тпа уральтахтуӈкв ве̄рме̄гыт.
3437,"Матыр а̄гманыл те суй­туӈкв о̄вылтахтас, та хо̄т­пат ле̄ккарытн ёмащакв сун­савет, пусмалтавет манос яныг пӯльницан те̄тавет."
3438,Ля̄ххал ма̄ньщи ла̄тӈыл Валентина УЗЕЛЬ хансыстэ
3439,"Ха̄льӯс район Саранпа̄выл совхозт ю̄нсхатын кол о̄лыс, рущ щирыл ла̄ввес – «Пошивочный цех»."
3440,Александра Егоровна Рокина тот пуӈктотым ва̄т нупыл ат та̄л рӯпитас.
3441,"Саранпа̄вылн ялмум порат, тав ётэ хо̄нтхатыг­ласум, ю̄нсхатын цех урыл китыг­лахтасум, манхурип рӯпата ва̄рсыт, маныр ю̄нтсыт."
3442,На̄н ань э̄лаль Александра Егоро­вна Рокина потре ловинь­тэлы̄н.
3443,"Са̄в маснут, пормас ю̄нтсӯв
– «Саранпаульский» нампа совхозт Пошивоч­ный цех 1979 та̄лт ва̄р­вес, ам тув кӯщаиг пат­ту­ве̄сум."
3444,"Та порат Сельский хозяйство министр хум указ-нэ̄пак хансыс, ань нэ̄ хо̄тпат рӯпата вос о̄ньще̄гыт – тэ̄лы порат колыӈ ма̄т вос рӯпитэ̄гыт, тув палыт ос тэ̄пкан вос хилэ̄гыт, пум вос ва̄ре̄гыт."
3445,"Ю̄нсхатан колувт хӯрум отдел о̄лыс – сувенирный колнак, ке̄нт ю̄нтнэ ос мо̄т са̄всыр маснут манос пормас щё̄питан колнак."
3446,Атпан нупыл акв са̄всыр пормас ва̄рсӯв.
3447,Ке̄нтыт сэ̄мыл охсар совныл ю̄нтсӯв.
3448,"Саран­па̄вылт та порат яныг звероферма о̄лыс, ох­сарыт тот янмалтаве̄сыт."
3449,"Нэ̄т, хум хо̄тпат ос ня̄в­рамыт ма̄гыс са̄лы котныл ла̄гыл маснут ю̄нтсӯв – пӯркит, ня̄рат, ва̄ит, тапочкат, акв та̄лныл – 45 размер мус ва̄рсӯв."
3450,"Са̄лы ӯрнэ ма̄хум ма̄гыс мольщаӈыт, ла̄гыл маснут, ке̄нтыт, па̄ссат ю̄нтсӯв."
3451,Са̄лы совныл хорамыӈ ковёрыт щё̄питасӯв.
3452,"Са̄в ковёр э̄лынт о̄лнэ ма̄хум ю̄нтылта̄лсыт, ва̄рнутанув пуссын э̄л-ке̄тыгласанӯв."
3453,Ла̄гыл маснут ю̄нтнэ ма̄гыс са̄лы котыл тотыг­лавесӯв.
3454,"Хум хо̄тпат сов­хоз са̄лыт нуйсыт, таквсы сыс со̄тыра арыгте̄мныл – хӯрум со̄тыра са̄вит са̄лы нуигласыт."
3455,"Нэ̄т ос тэ̄лы пораныл туи мус кот тынтлысӯв, тувыл ущ матыр ю̄нтсӯв."
3456,"Ты сака та̄рвитыӈ рӯ­пата о̄лыс, ма̄н пуссын ак­ван-нё̄тхатым щаквщи­сӯв, ю̄нсхатасӯв."
3457,"Пошивочный цехыт сака ёмас нэ̄квет рӯпи­тасыт, ам та̄наныл пуссын ёмас ла̄тӈыл но­мыл­матыг­лыянум."
3458,"Ань хунь акван-хо̄нт­хатэ̄в, та порав номыл­матыглылӯв, ла̄ве̄гыт: «Александра Егоровна, ма̄н татем ап­рыӈыг, ка̄р­камыг рӯпи­та­сӯв."
3459,"Рӯпатав та̄рвитыӈ те̄пыл о̄лыс, таса̄вит ощхуль о̄щ­сӯв, мовиньтасӯв, э̄ргы­сӯв»."
3460,"Туи пора ёхты, цех ко­лув лап-пантылӯв, тэ̄пкан хилуӈкве минэ̄в, тувыл пум ва̄руӈкве тӯлтхатэ̄в."
3461,А̄лумпа̄лт пум ва̄рсӯв.
3462,"Матыр-а̄ти ва̄руӈкве пус­сын а̄лымасӯв – рӯпи­та­сӯв, ня̄враманув янмал­тасӯв."
3463,"Ка̄тыл ва̄рум хорама­нув (сувенирыт) товлыӈ­ха̄пытыл э̄л-тотыглаве̄сыт, таса̄вит та ва̄рыгласӯв."
3464,"Ха̄льӯсн, Урай ос Ханты-Мансийск ӯс нупыл ке̄­тыглаве̄сыт."
3465,Ётыл Ха̄льӯс промком­бинатт суве­нир­ный цех пӯсвес.
3466,"Тэ̄пкан хилсӯв
Туи ос тэ̄пкант рӯпита­сӯв – картопка, рапс, горох ос капуста янмалтасӯв."
3467,Товлыӈха̄пыт иснэ ма̄ ляпат капуста ӯнтталасӯв.
3468,"Совхоз кӯщаиг Фёдор Прокопьевич Егоров о̄лыс, сака ёмас хо̄тпа."
3469,"Тав са̄в та̄л Ханты-Мансийск ӯст рӯпитас, хунь тыт совхозт пуӈктотум о̄йка Семён Васильевич Семяшкин а̄тимыг е̄мтыс, кӯщаиг тав патталавес."
3470,"Фёдор Прокопьевич рӯпитаме порат, ма̄н тэ̄п­кан ма̄гыс са̄в ма̄ харам­тасӯв."
3471,"Хунь тав пенсиян минас, совхоз кӯщаиг Михаил Михайлович Гле­бов паттувес."
3472,Тав ётэ 44 гектар са̄вит ма̄ щё̄пита­сӯв.
3473,"Ань тот о̄лнэ колыт ӯн­лэ̄гыт, та ма̄ «Глебовское поле» ла̄ваве."
3474,Сӯкыръят ма̄ о̄с хилсӯв.
3475,"Ма̄н, нэ̄ хо̄тпат, хум хо̄т­пат ёт акв­те̄м рӯпитасӯв – йӣвыт са̄грысӯв, а̄хв­тасыт пе̄рга­та̄лсув, харттысӯв."
3476,"Тув палыт ре̄гыӈ хо̄та­лаквет о̄лсыт те, таквсы 100 тонна са̄вит картопка но̄х-вуйласӯв."
3477,"Туи сыс тура­пыг о̄лыс те, тай 70 ля­патем тонна туп но̄х-хилыг­ласӯв."
3478,Овощехра­нилище колув Сӯкыръя па̄вылт ӯнлыс.
3479,"Тэ̄пканув по̄хат пасаныт ӯнлысыт, хо̄талъя̄т порат кит хо̄тпа тэ̄нут па̄йтсы̄г, тот тармыл тэ̄пъяласӯв."
3480,"То̄ванакт нэ̄к­вет молях та̄япе̄гыт, пув­луӈкве ха̄йт­талэ̄гыт."
3481,"Я̄ ляпат о̄лы, тув мӯрмыгта̄лэ̄гыт, э̄лаль рӯ­питэ̄в."
3482,"Хо̄тал палыт хоми-хӯтым лю̄люӈкве та̄рви­тыӈ, сысыт ва̄гта̄л патэ̄гыт, сакати мощщан витн щал­тапа̄лэ̄гыт."
3483,"Картопканув сака атыӈыт о̄лсыт, ня̄врам садикытын тотыглаве̄сыт, тувыл ма̄нтина̄вн ӯнттын ма̄гыс хультупта̄лсӯв."
3484,Са̄выӈпа̄лэ Приполярный па̄вылн ос Ягримн верто­лётыл тотыглаве̄сыт.
3485,Ань ос тыг картопка э̄лы ма̄ныл тотаве.
3486,"Тох та патсӯв, ма̄те̄в тамле ка̄миньт, матыр-а̄ти тыт пуссын яныгми, туп вос рӯпитанувӯв."
3487,"То̄ва нэ̄квет са̄в та̄л рӯпитасыт, то̄ват ос мощ­щан патхатыгла̄лэ̄гыт, по̄­хан та минэ̄гыт – ханищ­тахтуӈкве э̄л-тахе̄гыт манос хум ва̄ре̄гыт, ня̄в­ра­мыӈыг е̄мтэ̄гыт."
3488,25 та̄л сыс Пошивочный цехыт 126 хо̄тпа рӯпитас.
3489,"Мо̄т ма̄н ханищтах­туӈкве ке̄тыглавесӯв – Ха̄льӯсн, Яр-Сале ос Лабытнанги ӯсн ялсӯв."
3490,"Тыхал э̄ргысӯв
Рӯпитамув сыс э̄ргуӈ­кве а̄лымасӯв."
3491,Ма̄н пал­тув саран хум Яков Григорьевич Терентьев ёхталас.
3492,"Тав стихыт хан­сыс, тувыл ла̄тӈанэ та̄ныл ва̄риянэ."
3493,"Ма̄н, нэ̄ хо̄тпат, ю̄нсхатэ̄в, ос тыхал тав ётэ э̄рге̄в."
3494,1982 та̄лт «Асья кыа» э̄ргын группа ва̄р­сӯв (ма̄ньщи ла̄тӈыл тол­мащ­лаӈкве те – «А̄лпыл сэ̄рипос»).
3495,Яков Григорь­евич лов арыг та̄л ма̄н ётув э̄ргыс.
3496,Та па̄сныл ань тыхо̄тал мус э̄рге̄в.
3497,"То̄нт э̄ргуӈкве о̄вылтах­там нэ̄кветныл, ма̄н нила нэ̄ ансамблит иӈ э̄рге̄в – Маша, Полина ос Настя."
3498,"Галина Ларионова (Вьюткина) ос Людмила Хозумова (Волкова) школа а̄стламе̄н юи-па̄лт, та̄ра цехыт рӯ­питаӈкве патсы̄г."
3499,Галина Николаевна ань библио­текариг рӯпиты.
3500,"Са̄лы ӯрнэ нэ̄
Александра Егоровна саран колта̄гылт самын патыс."
3501,"Такви ла̄тӈе ва̄гтэ, ма̄ньщи ла̄тӈыл потырты."
3502,Тав колта̄глэ ёт Нё̄рт са̄лы ӯрим са̄в та̄л яласас.
3503,"Ла̄ви, са̄лы ӯрнэ ма̄хум – сараныт, ма̄ньщит ос ё̄рныт, акв ё̄рнколт о̄лсыт, аквъёт рӯпитасыт."
3504,"Халанылт ща̄нь ла̄тӈыл потыр­тасыт, таима̄гыс саран хо̄тпат ма̄ньщи ла̄тыӈ ва̄сыт, ма̄ньщит ос та̄н ла̄тӈаныл хӯлсыт."
3505,"Пе̄с та̄гыл, ань тыхо̄тал мус тох та о̄лэ̄гыт, акван нё̄т­ха­тым рӯпитэ̄гыт."
3506,"Александра Егоровна ла̄ви, ё̄рнколт нэ̄т ю̄нсха­туӈкве а̄лымасыт."
3507,"Ла̄гыл маснут, мольщаӈ та маныр, пуссын ю̄нтсыт."
3508,"Ма̄ньщи нэ̄н, Вынгилева Домнан, па̄квпалыӈ сахи ю̄нтуӈкве нё̄тыс, ханса йинсы̄г, яктысы̄г."
3509,"Та̄н са̄в ма̄хум акв ё̄рнколт о̄лсыт, тэ̄н колта̄гланэ̄н акв па̄лт о̄лсы̄г."
3510,Саранпа̄вылт ялпыӈкол ӯнттуӈкве Александра Егоровна о̄с нё̄тыс.
3511,"Ла̄ви, мо̄т ма̄н, па̄гле ӯнттуӈкве тахсаныл кос, ос миркол кӯщаитн ма̄тэ на̄лми ва̄тан пе̄риявес."
3512,"Н.Г. Полуянов о̄йка янытлытэ, ялпыӈкол тав хосытэ̄т ты ӯнттувес."
3513,Ты ёмас э̄лумхо̄лас па̄выл ма̄гыс са̄в ёмас тэ̄ла ва̄рыс.
3514,"Александра Егоровна сымыӈ хо̄тпа, потрыӈ нэ̄."
3515,"Аквъёт рӯпитам ма̄хманэ, нё̄рт са̄лы ӯрим яласам мир ёмас ла̄тӈыл номыл­матыг­лыянэ."
3516,Ты я̄тил нэ̄к­ве̄н потре ма̄гыс пӯма­щипа ла̄тыӈ ла̄ве̄гум.
3517,"Ня̄враманэ, апыгрищанэ ёт са̄в та̄л пуста̄гыл вос о̄лы, со̄тыӈыщ, щуниӈыщ вос о̄лы."
3518,Светлана РОМБАНДЕЕВА
3519,"Хӯл алыщлан общинат, са̄всыр тэ̄нут ва̄рнэ колыт, пил ва̄тнэ, ла̄хыс атнэ, ӯйхул янмалтан организацият ос са̄в мо̄т рӯпата ва̄рнэ ма̄хум ка̄сыӈ та̄л «Лучший товар Югры» нампа касыл щирыл олныл та̄ставет."
3520,Округувт ва̄т са̄грап­нал э̄тпост но̄х-патум организацият янытлавет.
3521,Ювле хультум та̄лт «Охте­урская» нампа ӯйхулыт янмалтан перма «Пушно-меховое сырье и изделия» нампа касылт но̄х-патыс ос 300 со̄тыра солко̄вил майвес.
3522,"Охсар, лэ̄пык, сэ̄мыл охсарыт янмалтан кол Нижневартовский район Охтеурье па̄вылт о̄лы."
3523,Кӯщаиг тот Татьяна Николаевна Скокова рӯпиты.
3524,"Та̄стым олнаныл хоталь холтуӈкве ном­сэ̄гыт, ӯйхул сованыл хо­таль тыналаӈкве патэ̄гыт, манхурип та̄рвитыӈ ва̄р­маль ань о̄ньще̄гыт, ты урыл ам Татьяна Николаевна китыгласлум."
3525,"Кӯщай нэ̄ потре
– Та̄стым олныл ма̄н охсарыт тах ёвтэ̄в."
3526,"Ань хоты ӯсыт, па̄влыт ёвтуӈ­кве – иӈ номсэ̄в."
3527,"Ты э̄лы-па̄лт о̄с акв тамле нё̄т­милыл майлувесӯв, то̄нт Кировский область Вятка па̄вылт ӯйхул ёвтсӯв."
3528,"2019 та̄лт ма̄н 853 сов тыналасув, хӯрум арыгкем млн солко̄ви туп сэ̄лсӯв, ма̄н ма̄гсылув сака мощща олн."
3529,Ма̄навн район ос па̄выл миркол кӯщаит нё̄­тэ̄­гыт ос э̄лаль рӯпитан ма̄г­сыл олн та̄стыг­лэ̄гыт.
3530,Ма̄н миркол кӯщаит ёт договор-нэ̄пак хассӯв.
3531,Нэ̄паканув щирыл ка̄сыӈ та̄л са̄внув ӯйхулыт ян­мал­таӈкве ма̄навн э̄ри.
3532,"Акв та̄л 564 охсар о̄щсув, китыт та̄лыт 570 арыг­кем ӯйхулыг е̄мтыс."
3533,"2021 та̄лт 594 охсар, лэ̄пык, сэ̄мыл охсарыт ма̄навн янмалтаӈкве тах э̄ри."
3534,"Тыил мощщанув ке е̄мты, олныл ат та̄ставе̄в."
3535,"Охса­рыт тӯяг ма̄ньполь э̄т­пост ре̄пыгтэ̄гыт, таквсы пора мус янмалтыянӯв, яныг таквс э̄тпост алыя­нӯв ос совыг ва̄риянӯв."
3536,"Маснут ю̄нтэ̄гыт ос тыналэ̄гыт
Юи-о̄выл та̄л охсар совыл са̄всыр маснут ю̄н­тэ̄в."
3537,Ань Нижневар­товск ӯст о̄лнэ нэ̄ ёт рӯпи­таӈкве патсӯв.
3538,"Тав я̄рмак то̄рныл ос охсар совныл нё̄тнэ маснут ю̄нты, ма̄н ос э̄лаль тыналыянӯв."
3539,"Пермат ань 13 э̄лум­хо̄лас рӯпиты, та̄н халанылт сосса хо̄тпат о̄с о̄лэ̄гыт."
3540,Ты та̄лныл рӯпитан хо̄т­панув сэ̄лум олнаныл но̄х тах нё̄тыянӯв.
3541,Акв э̄тпос сыс 28 со̄тыра солко̄вил ойтуӈ­кве патыянӯв.
3542,2020 та̄лныл ма̄ янытыл ма̄хум пуссын мо̄т щирыл о̄луӈкве патсыт.
3543,"Ты э̄лы-па̄лт ма̄н ӯйхул совыт Тюмень, Санкт-Петербург, Екатеринбург ос мо̄т ӯсытн ос тыт округув янытыл тыналасанӯв."
3544,"Ос са̄всыр выставкатын, ялпыӈ хо̄та­лытын ва̄тихал ялан­та­сӯв, тот совыт ёмащакв ёвт­ве̄сыт."
3545,"Тамле суссылтап ань ищхӣпыӈ ма̄т туп ва̄рыг­лавет, тот ӯйхул сованув щар ат ёвтавет."
3546,Новоси­бирск ӯсн са̄внув совыт ань во̄вавет.
3547,"Тынт­лым сов 5-7 со̄тыра сол­ко̄ви тынэ, ма̄ньнув со̄выт – 3-4 со̄тыра солко̄ви."
3548,Ма̄хум са̄в сов та̄ра ке выгыт ос тынта̄лнувег тыналыянӯв.
3549,"Та̄рвитыӈ ва̄рмаляныл
Яныг та̄рвитыӈ ва̄р­маль ань о̄ньще̄в – ӯйху­ланув тыттын ма̄гсыл хӯл ёвтуӈкве ат ве̄рме̄в."
3550,"Тыт о̄лнэ организацият са̄в хӯл ат тыналэ̄гыт, мо̄т ма̄т о̄лнэ хо̄тпат сака са̄в олн во̄ве̄гыт."
3551,"Ма̄навн са̄в хӯл э̄ри, охсаранув ка̄сыӈ хо̄тал тэ̄ӈкв таӈхе̄гыт."
3552,"Ань охсаранув, лэ̄пыканув, сэ̄мыл охсаранув а̄гмыл ул вос е̄мтэ̄гыт, са̄всыр витаминыл ос тэ̄рпит майлыянув."
3553,Ты мус зоотехник ос ӯйхул пусмалтан ле̄ккар ат о̄ньще̄в.
3554,"Такос ма̄хум рӯпитаӈкве тыг во̄виянув, тувыл ка̄сащан хо̄тпа аты хо̄нтсув."
3555,Ань ӯйхул пус­мал­тан ле̄ккар та̄л тох та о̄лэ̄в.
3556,"Акв нэ̄ ӯйхул пусмалтым рӯпитас, тувыл ӯст о̄лнэ колыл майвес."
3557,"Тав тув ва̄нтлас, ма̄н о̄ста ле̄ккар та̄л хультсӯв."
3558,Сосса ще̄мьят о̄лнэ кол ёвтнэ ма̄гсыл олн-нё̄тми­лыл ёма­щакв ань мивет.
3559,Та̄н о̄лнэ колыт ӯст ёв­тэ̄гыт ос тув ва̄нт­лэ̄гыт.
3560,"Та та̄л оигпам э̄лы-па̄лт пер­мат рӯпи­тан нила сосса хо̄тпа яныг ӯсн о̄луӈкве минасыт, ма̄н мо̄т хо̄тпа рӯпитаӈкв висув."
3561,"Ань таи лю̄ль, ка̄сыӈ та̄лныл па̄влыӈ мир мощ­щаг­нув е̄мты."
3562,Ань Охте­урье па̄вылт туп 400 э̄лумхо̄лас о̄лы.
3563,"Ка̄сыӈ та̄лныл са̄в ма̄х­манув ӯсн ми­нэ̄гыт, э̄лаль ке тох паты, рӯ­питан хо̄тпа та̄л тах хуль­тэ̄в."
3564,Людмила ТЕТКИНА
3565,Āс-угорский институтт рӯпи­тан нэ̄ Татьяна Бахтия­рова мо̄лты та̄лт ня̄врамыт ма̄гсыл нэ̄пак та̄ратас – «Э̄т пос» (Ночной свет).
3566,Та нэ̄пакт акв мо̄йт «Э̄т пос» ма̄ньщи ла̄тӈыл хансым о̄лы ос таве рущ ла̄тӈыл толмащлавес.
3567,Нэ̄пак сака ёмас хуритыл по̄слым о̄лы.
3568,Та институтт нэ̄пакыт ма̄гыс хурит по̄слым Н.
3569,"Жеманская рӯ­питы, тав ты нэ̄пак ма̄гсыл по̄слыс."
3570,"Татьяна Прокопьевна лӯсум ма̄ньщи, тав та ма̄т о̄лнэ ма̄хум мо̄йт нэ̄пакн хансыс ос такви рущ ла̄т­ӈыг толмащластэ."
3571,Ма̄ньщи мо̄йтэ ёмщакв хансуӈ­кве С.
3572,Дини­с­ла­мован нё̄твес ос рущ потре О.
3573,Динисла­мован ёмщакв щё̄пи­та­вес.
3574,"Мо̄йт янытэ̄т на̄н тыт хо̄нтуӈкве ве̄р­милы̄н:
https://ouipiir.ru/sites/default/files/kniga_bahtiyarova.pdf
."
3575,"Э̄т пос
Пе̄с порат ла̄ве̄гыт, хуньттай хосат-хосат тамле пора о̄лыс, хунь э̄тыт акваг турма­ныг о̄л­сыт."
3576,"Ань нумын э̄тпос ты о̄лы, то̄нт тав ат постыс."
3577,"Та ма̄гыс, та накта ӣти ё̄мыг­тан хурип сяр ат о̄лыс."
3578,"Тур­манлы, я-ты, сам э̄лаль воссыг ат ка̄салы."
3579,"То̄нт тай, ла̄ве̄гыт, куль хурип матарыт о̄лнэ пора­ныл о̄лыс."
3580,"Мансо̄­мит о̄лы, пуссын, хунь э̄т ёхты, та со̄нтме̄гыт."
3581,Ӣти э̄лмхо̄ла­сыт ат ё̄мыг­тасыт.
3582,"Ань мус па̄вылт о̄лнэ ма̄ньси ма̄х­мыт ла̄ве̄гыт: «Э̄т котильт ат тайи ё̄мыгтаӈкв, ӣти – хуйнэ пора."
3583,"Ӣти мо̄т то̄рум о̄лы, турмант матыр Самсай ё̄мнэ пора."
3584,"Та порат ма̄хум хотью­таныл хот ке тыпи, тур­манлан мус юв ат ке а̄­лы­ми, тот та тэ̄ве осэва̄­та̄л тэ̄нэ-айнутытн."
3585,"Э̄лм­хо̄лас кон ке ква̄лапи,сяр кол ляпатэ̄т ос пор­слаӈкв тамле утна то̄нт ве̄р­мувес."
3586,Тэ̄лы тай сяр та̄рвитаӈ пора о̄лыс.
3587,"Хо̄талыт май сяр ва̄тит, акв ва̄тихалыл ма̄хум ёл-турманла̄лыг­лавет."
3588,Акваг ань акв ма̄т ляпат ат ве̄рмхаты во̄ра­яӈкв са̄в хо̄тпатн – во̄руй холы.
3589,Э̄рыс мось э̄лаль ялан­таӈкв.
3590,"То̄верт тур­манлы, то̄ва во̄раян хумит юв ат ёхтэ̄гыт."
3591,"Хотьют хо­сан ке мины, турманлаве ке, тай ты, тот та ёхтаве."
3592,"Воссыг хоталь сялтэ̄гыт, ня̄враманыл хотум тыт­туӈкв э̄рыс."
3593,"Та о̄лнэ порат акв лю̄ляӈ урам ва̄тат па̄выл о̄лыс, па̄вылт а̄ги ся̄­няге-а̄сяге ёт о̄лыс."
3594,"Ос та о̄лэ̄гыт, сюне̄гыт."
3595,"Хо̄тыл молях ка̄ркамлахтэ̄гыт, э̄т ёхты, а̄вияныл лап-то̄рма­тэ̄гыт, тувыл воссыг постыглан мус кон ат ква̄лэ̄гыт."
3596,Па̄влыӈ ма̄хум ос аквтасирыл о̄лсыт.
3597,То̄нт тав ул пуссын ма̄ янытыл о̄лнэ хо̄тпат тох о̄лсыт.
3598,"Та а̄ги а̄се сака ка̄ркам о̄йка о̄лыс, акваг во̄раяс, нас ат ӯнлыс."
3599,"Ма̄сьтыр о̄йка, ёмсякв се̄мьятэ о̄лыс."
3600,Пасанэ та̄тлаг ат патсы.
3601,"Нэ̄тэ ла̄панты хольт нас ялы, супанэ сома нас сурт­ге̄гыт, сака нё̄тнэ э̄ква о̄лыс."
3602,"Аквматэ̄рт, аквсёс, такем посыӈ э̄т о̄лыс, то̄нт совтыт патыгласыт, э̄т но̄х-хо̄тлама̄лас."
3603,"Кон āӈква­тэ̄гын, совтыт сома нас сульге̄гыт."
3604,"Аман урыл тамле э̄т о̄лыс, ань ат та ва̄йхаты."
3605,"Ос та а̄гирись ӣснас ва̄тат хоса ӯнлыс, ся̄няге-а̄сяге ёл ойвесы̄г, таве̄н по̄мась о̄лыс, ӣти ос посыӈ аманур."
3606,"Аквматэ̄рт номсы, кон сар ялапа̄лэ̄гум, посыӈ – ул нэ̄матыр а̄тим, ат пувавем."
3607,"Ла̄сьлакв а̄витэ пӯнсыс, тувыл та тахас."
3608,"Кон лю̄­ляхо̄лы, сома сяр посыӈ, таяныт ва̄гыл та совтыт патыглэ̄гыт, нас волята̄лэ̄гыт."
3609,"Ма̄ тӯйтэ нас суртги, тамле хорамыӈ э̄т иӈт ат ва̄син­та̄лас а̄ги."
3610,"Аквматэ̄рт а̄ги сунсы, сака посыӈ совт та постаяс."
3611,Тувыл ёлаль та а̄стапас.
3612,"Ёлаль минаме̄т сяр а̄ги о̄лнэ пӯсасн та рагатас, тувыл та харыглас."
3613,"…
Мо̄йт э̄лаль на̄н Āс-угорский институт ло̄псэ̄т ловиньтаӈкве ве̄рмилы̄н."
3614,Таве хо̄нтнэ ма̄гыс нумыннув по̄сэ хансыслӯв.
3615,Галина КОНДИНА
3616,"Сосса мирыт пе̄с йис ва̄рмаляныл, ща̄нь ла̄тӈаныл э̄лаль тотнэ ма̄хум касыл щирыл культура департамент па̄лныл ка̄сыӈ та̄л грант-олныл мивет."
3617,Ты та̄л нэ̄паканыл та̄л котиль э̄тпос 28 хо̄талныл маньпо̄ль э̄тпос 12 хо̄талэ мус ке̄туӈкве тув э̄ри.
3618,Тамле ва̄рмаль урыл культура департамент ля̄ххал ань ке̄ты.
3619,Касылн та̄нки рӯпатаныл ва̄рнэ хо̄тпат ос са̄всыр мо̄т организацият нэ̄паканыл ке̄туӈкве тув ве̄рме̄гыт.
3620,«Государственный организацияг» ла̄внэ колыт ты олныл ат мивет.
3621,Ма̄хум са̄т номинацият щирыл олныл уртавет ос но̄х-патум хо̄тпат 420 со̄тыра солко̄вил та̄ставет.
3622,Олныт «Устойчивое развитие коренных малочисленных народов Севера» са̄ккон хосыт мивет.
3623,Ты грант-олн вуянтым ма̄хум 5% са̄вит (21 со̄­тыра солко̄ви) та̄нки ол­наныл тув холтуӈкве тах э̄ри.
3624,Комиссият о̄лнэ ма̄хум ке̄тым нэ̄пакыт пуссын ёмащакв ловиньтыяныл ос но̄х-патум организа­цият тах пе̄рие̄гыт.
3625,Ос тувыл департа­мен­тыт рӯпитан хо̄тпат но̄х-патум хо̄тпат ёт согла­шение-нэ̄пак яныгпо̄ль э̄тпос 13 хо̄тал мус тах хансэ̄гыт.
3626,Культура департамент ищхӣпыӈ утыт такви ло̄пс о̄с о̄ньщи.
3627,Тот «Формы государственный под­держки» нампа ма̄т ты ва̄рмаль урыл ёмащакв хансым о̄лы.
3628,"Нэ̄пакыт пищмал ты адресн ке̄туӈкве э̄ри:  Ханты-Мансийск ӯс, Мира ӯсхулы, 14а кол, 206 колнак."
3629,Ты колт рӯпитан хо̄тпат  а̄лпыл 9 щё̄сныл ӣтипа̄лаг 17 щё̄с мус ты телефон хосыт китыглаӈкве ро̄ви: +7(3467) 360-143 (доб.
3630,2435).
3631,Культура департаментыл ке̄тым ля̄ххал ма̄ньщи ла̄тӈыл Людмила ТЕТКИНА хансыстэ.
3632,Советский районт «Ма̄нь Та̄гт» нампа заповедник о̄лы.
3633,"Тав 1976 та̄лт ва̄рвес, ань атпан нупыл ат та̄лэ то̄влыс."
3634,"Тот ма̄тэ сака нё̄тнэ, са̄всыр хорамыӈ лӯптат, йӣвыт яныгме̄гыт."
3635,"Во̄рт са̄всыр во̄руй яласы, я̄т ос тӯрыт хӯ­лыӈыг о̄лэ̄гыт."
3636,Тыима̄гыс тав государство па̄лыл ӯргалым о̄ньщаве.
3637,"Янгыщ ма̄тэ Советский район янытыл о̄лы, туп ма̄нь ло̄мтэ Ха̄льӯс райо­нын паты."
3638,«Ма̄нь Та̄гт» заповед­никыт щар о̄выл кӯщаиг Леонид Фёдорович Сташкевич о̄лыс.
3639,Ты хум Ростов-на-Дону ӯст самын патыс.
3640,Тав 1965 та̄лт Омск ӯс институт а̄стлас.
3641,Тувыл 1970 та̄лт ма̄н округувн Советский районын ёхтыс.
3642,"Тот ха­нищтапыт, кол ӯнттын ма̄т ос мо̄т са̄всыр ва̄рмаль щирыл рӯпитас."
3643,Тувыл 1976 та̄лт тав ты ма̄-вит ӯргалан кӯщаиг паттувес.
3644,"«Ма̄нь Та̄гт» заповед­никын нас яласан ма̄хум, во̄раян хо̄тпат ат та̄ртавет."
3645,"Тот пум са̄груӈкве, йив яктуӈкве, пил ва̄туӈкве, ла̄хыс атуӈкве ос тэ̄рпи ма̄гыс матыр лӯпта ма­ныгтаӈкве щар ат ро̄ви."
3646,Ма̄-во̄й ос ма̄-щунь киснэ ма̄хум тот рӯпи­таӈ­кве о̄с ат та̄ртавет.
3647,Ты ма̄н ялнэ ма̄гыс раз­ре­шение-нэ̄пак ва̄руӈкве э̄ри.
3648,Инспекция-хо̄т­пат ты ма̄ мувылтым акваг яласэ̄гыт.
3649,Тот учёный хотпат са̄всыр научный рӯпата ва̄ре̄гыт.
3650,"Та̄н та ма̄ акваг ханищтыяныл, сунсэ̄гыт - манырсыр лӯптат тот яныгме̄гыт ос мо̄т са̄всыр э̄рнэ рӯпата ва̄ре̄гыт."
3651,"Манхурип во̄руй тот о̄лы, хумус та̄н яныгме̄гыт, ак­ваг уральтым о̄ньщавет."
3652,Ты урыл са̄в научный нэ̄­па­кыт хансым о̄лэ̄гыт.
3653,Советский ӯст во̄руит ос товлыӈ ӯит сунсыглан ма̄нь музей-кол пӯсвес.
3654,Тот са̄всыр во̄руй хурит о̄лэ̄гыт.
3655,Ты во̄рӯит ос тов­лыӈӯит намыл ат алве̄сыт.
3656,"Та̄н матыр о̄выл щирыл та̄нки порсысыт манос сакватахтасыт, во̄рт хо̄нт­ве̄сыт ос хурииг ва̄рве̄сыт."
3657,"То̄ва во̄руит мори во̄раян хо̄тпатн алве̄сыт ос хультуптаве̄сыт, хоть­ютн хо̄нтве̄сыт ос музейн тотве̄сыт."
3658,Ань та музейт ва̄тихал са̄всыр суссылта­пыт щё̄пита̄лавет.
3659,Тувыл ма̄нь ня̄врамыт ма̄гыс тот са̄всыр касылыт ва̄рыглавет.
3660,Та̄н во̄руит хаснэйӣвыл по̄слыяныл.
3661,"Школат ханищтахтын а̄гит-пыгыт ты музейт са̄в­сыр товлыӈӯит, во̄руит ос са̄всыр лӯптат ханищ­ты­яныл."
3662,Ты коныпал тот ня̄вра­мыт ма̄-вит ӯргалан урыл стихыт хансэ̄гыт.
3663,Ётыл ты хансым стихыт ос потрыт пуссын нэ̄пакын хансавет.
3664,Тыщир Советский районт о̄лнэ ня̄врамыт ма̄-вит ӯргалаӈкве ханищтавет.
3665,"фото с сайта 2goroda.ru
«Ма̄нь Та̄гт» нампа запо­ведник нупыл хӯрум ӯр­галан ма̄т хансым о̄лэ̄гыт - ты «Верхне-Кондинский», «Елизаровский» ос «Васпухольский»."
3666,Тот мощщаг хультум во̄рӯит ос товлыӈӯит ёмщакв ӯргалым о̄ньщавет.
3667,Тот я̄т ӯйигтан витуй о̄лы.
3668,Та̄н мощщаг хультум ма̄гыс «Выгыр нэ̄пакн» хансым о̄лэ̄гыт.
3669,"Та ма̄тт манса̄вит са̄лы, янгуй, во̄руй, товлыӈӯй о̄лы, та̄н пуссын ловинь­тым о̄ньщавет."
3670,Тэ̄лы порат инспектор-хотпат «Бураныл» ма̄ уральтым яласэ̄гыт.
3671,"Осыӈ тӯйт паты ке, во̄руй ма̄гыс тэ̄нэ ма̄т щё̄питэ̄гыт."
3672,Туи ос везде­ходыл яласэ̄гыт манос ла̄глыл ё̄мияныл.
3673,Лё̄ӈха­ныл палыт ӯщлахтын ма̄­гыс во̄рколыт ӯнттысыт.
3674,Ты ӯргалан ма̄ хосыт Конда я̄ овты.
3675,Та я̄ патыг­лам йӣвытыл ос порсыл ка̄сыӈ порат хот-сыс­та­ты­м­таве.
3676,Заповедникт рӯпитан хо̄тпат а̄гит-пыгыт халт ма̄ хот-сыстам­тан касылыт щё̄пита̄лэ̄гыт.
3677,Тамле ты ёмас ва̄рмаль Советский районт ма̄-вит ӯргалан ма̄гыс ва̄раве.
3678,Са̄ртын ты ӯргалан ма̄т акв ма̄ньщи хум Павел Кириллович Дунаев рӯ­пи­тас.
3679,Тав ань пенсият о̄лы.
3680,Николай МЕРОВ
3681,Ре̄тыӈ ю̄свой э̄тпост наука янытлан хо̄тал о̄лы.
3682,"Ты кастыл акв венгр учёный нэ̄ урыл хансэ̄в, ты Марта Чепреги."
3683,"Тав филология наукат доктор нам о̄ньщи, Будапешт ӯст  Лоранд Этвёш нампа университетт финно-угроведение кафедрат кӯщаиг рӯпиты."
3684,Тав ма̄ньлат порат 1969 та̄лныл ос 1974 та̄л мус Сегед ӯст Аттила Ёжеф нампа универси­тетт ханищтахтас.
3685,"Ха­нищ­тахтаме̄т Хельсинки, Москван ос Ленинградын стажировкан яланта̄лыс."
3686,"Марта финно-угрове­дение, синтаксис, фольк­лор щирыл научный рӯ­пата ва̄ри, финн, ханты, ма̄ньщи, рущ ла̄тӈыт ха­нищты."
3687,"Тав наука щирыл рӯпитан ма̄хум ханищты, ма̄ньлат а̄гит-пыгыт ёт рӯпиты."
3688,"Мир ма̄гыс ва̄рнэ рӯ­пататэ ма̄гыс са̄в яныг намыл майвес, ты халт тав тамле нам о̄ньщи – член международного комитета международ­ных финно-угорских кон­г­рессов."
3689,Мо̄лты та̄л Марта ва̄т са̄грапнал э̄тпост са̄тлов та̄лэ то̄влыс.
3690,Такви ма̄тэ̄т Венгрият рӯпата ос юрт ма̄хманэ̄н сака ёмас мӯйлупсал ва̄рвес – тав уре̄тыл хан­сым нэ̄пакыл мӯйлуп­та­вес.
3691,"Тув са̄в ма̄хум Марта урыл хансум потрыт ак­ван-атве̄сыт, хурил ва̄р­вес ос та а̄стыс."
3692,"Ам ос тав Ханты-Мансийск ӯсн ёхталаме урыл потыр ма̄ньщи ла̄тӈыл хассум, та потрум нэ̄пакн ва̄рвес."
3693,"Тонт 2017 та̄лт таквсы порат Венг­рия­ныл, Эстонияныл са̄в ма̄хум «I Шесталовские чтения» конференциян ёхталасыт, ща̄нь ла̄тӈанув урыл потыртасыт."
3694,Тувыл мӯй ма̄хманув «То̄рум Маа» музей сунсуӈкве ялсыт ос Юван Шесталов ёл-щё̄питым ма̄тэ̄н тотыг­лаве̄сыт.
3695,Ань мо̄т хо̄н мāт Венгрият мāньщи лāтӈыл хансым потыр о̄с о̄нь­ще̄гыт.
3696,"Марта Чепреги ханты ма̄хманув ла̄тыӈ ханищты, ханты ла̄тыӈ урыл са̄в научный потрыт хансы."
3697,"Янгыщ тав сургутский диалект Тромъеган, Аган и Большой Юган я̄ ва̄тат о̄лнэ ма̄хум ла̄тыӈ ха­нищ­ты ос такви ты ла̄тӈыл по­тыртаӈкве ве̄рми."
3698,"Са̄в щёс, аквман ул са̄тахтем щёс та ма̄хум о̄лнэ ма̄нылн ялантас, та̄н потраныл хансыс, хӯр­мах-нилах нэ̄пак та̄ратас."
3699,Та̄н Āс-угорский инсти­тутн та̄р­туӈкве нё̄тве̄сыт.
3700,"Ам Венгриян 2019 та̄лт ялмум порат тав ётэ Зирц ӯст хо̄­нт­хатыгла­сум, аквъёт мощ потыр­тас­ме̄н, ма̄ньщи ла̄тӈыл о̄с торгамты."
3701,Тох ты венгр рӯтанув ма̄н ла̄тӈанув ханищты­яныл ос янытлым о̄ньщи­яныл.
3702,"Та̄н ла̄тӈанув ак­ван-ро̄влым са̄в научный рӯпата хансэ̄гыт, тох ща̄нь ла̄тӈув хот ат со̄йми, са̄в­сыр нэ̄пакыт са̄в та̄лытын ос са̄в нотын хультэ̄гыт."
3703,"Ма̄н, ма̄ньщи газетат рӯпитан ма̄хум, Марта Чепреги сы­мыӈыщ яныт­лылӯв, То̄румн-Ōтырн вос ӯрга­лаве, пус ка̄т, пус ла̄гыл са̄в та̄л вос рӯпиты."
3704,Галина КОНДИНА
3705,"Ты порат та̄л котиль э̄тпос о̄выл хо̄талныл рӯпатта̄л о̄лнэ яныгпа̄ла хо̄тпат пенсия-олнаныл 6,3 процентын но̄х-нё̄тве̄сыт."
3706,Ты ма̄хум пенсияныл акв со̄тыра солко̄ви са̄витын са̄внувег е̄мтыс.
3707,"Ань Россия ма̄в янытыл са̄выӈпа̄лэ пенсия винэ рӯпаттāл о̄лнэ хо̄т­пат 17,5 со̄тыра солко̄ви са̄вит выгыт."
3708,Ты урыл округувт пенсия-олн ойтнэ колт рӯпитан кӯ­щай нэ̄ Татьяна Зайцева потыртас.
3709,"Кӯщай нэ̄ ла̄вме щи­рыл, мо̄лты та̄л пенсия-олн ойтнэ кол юбилей­ный та̄лэ о̄лыс."
3710,Ос ювле хуль­тум та̄лт ма̄ янытыл хащ­та̄л а̄гм е̄мтыс.
3711,Ты мāгыс та̄н рӯпатаныл мощ мо̄т щирыл ва̄рия­ныл.
3712,То̄нт Россия Прези­ден­тув ня̄врамыӈ ще̄мьятн ол­ныл нё̄тнэ тэ̄ла щё̄пита̄лыс.
3713,Югра ма̄т пенсия-олн ойтнэ колт рӯпитан хо̄т­пат яныгпа̄ла э̄лумхо̄ла­сыт ловиньтасаныл.
3714,"м­тыс тох, округувт пуссын аквъёт 452 со̄тыра арыг­тем э̄лумхо̄лас пенсия-олн вуим о̄лэ̄гыт."
3715,Ка̄сыӈ та̄лныл иӈ са̄в­нув хо̄тпат пенсиян пат­хатэ̄гыт.
3716,Ос мо̄лты та̄л­ныл мощщанув яныгпа̄ла хо̄тпат тыт пенсия-олн виӈкве патсыт.
3717,Ань то̄ва хо̄тпат мо̄ртым ма̄н о̄луӈкве миныглэ̄гыт.
3718,Рӯпатта̄л о̄лнэ пенсия винэ хо̄тпат та̄л котиль э̄тпос о̄выл хо̄талныл са̄в­нув пенсия-олныл ойтуӈ­кве патве̄сыт.
3719,"Татьяна Зайцева ла̄выс, ань Югра ма̄т пуссын аквъёт 70 про­цент са̄вит рӯпатта̄л о̄лнэ яныгпа̄ла хо̄тпат пенсия-олн выгыт."
3720,Ань округувт 315 со̄­тыра тамле э̄лумхо̄лас о̄лы.
3721,"Ма̄н округувт яныг­па̄ла ма̄хманув 23,5 со̄тыра солко̄ви са̄виткем пенсия-олн выгыт."
3722,Россия ма̄в янытыл тыт щар са̄в пенсия-олн ойтаве.
3723,"Округувт нэ̄ хо̄тпат кит ня̄врам о̄ньще̄гыт ке, та̄н атпан та̄ланыл то̄влын порат пенсиян минуӈкве ве̄рме̄гыт."
3724,"Мо̄лты та̄л хащта̄л а̄гм е̄мтум ма̄гыс, ня̄врамыӈ ще̄мьят олныл ойтве̄сыт."
3725,Россияв янытыл аквторыг ня̄врамытн нё̄тмил ва̄рнэ тыса̄вит олн нэ̄мхуньт ат ойтыглавес.
3726,Ты ва̄рмаль щирыл мо̄лты та̄л 3 талныл ос 16 та̄л яныт ка̄сыӈ ня̄врамн лов со̄тыра солко̄ви ойт­вес.
3727,"То̄нт пуссын аквъёт 320 со̄тыра ня̄врам ма̄гыс 2,3 млрд."
3728,солко̄ви холтвес.
3729,"Яныгпо̄ль, я̄ӈк на̄тнэ ос лӯпта э̄тпосытыт хӯрум та̄ланыл иӈ ат то̄влум ня̄врамыт ма̄гыс о̄с олн ойтвес."
3730,"Округувт са̄тлов нупыл хо̄т со̄тыра ня̄вра­мыт ма̄гыс пуссын аквъёт 969,3 млн."
3731,солко̄ви холт­вес.
3732,Россия Президентув хансум указ щирыл хо̄т­хуйплов та̄ланыл иӈ ат то̄влум ня̄врамыт ма̄гыс о̄с нё̄тмил ва̄рвес.
3733,"Ты хосыт тыт о̄лнэ 380 ня̄врамытн 3,8 млрд."
3734,солко̄ви ойтвес.
3735,Ты олныт ювле хультум та̄лт ма̄нь таквс э̄тпос о̄выл хо̄талэ мус пуссын ойтве̄сыт.
3736,Мо̄лты та̄л ва̄т са̄грап­нал э̄тпост Россия Пре­зи­дентув о̄с акв нё̄тмил ва̄рнэ ма̄гыс хӯлтнэ нэ̄пак хансыс.
3737,Йильпи та̄л кас­тыл са̄т та̄л мус то̄влын ня̄в­ра­мыт пуссын ат со̄­тыра солко̄вил ойтуӈкве ла̄всанэ.
3738,Ты олныт ка̄сыӈ ще̄мьян акв хо̄тал сыс ёхтысыт.
3739,"То̄нт 189,3 со̄тыра тыт о̄лнэ ня̄врам ма̄гыс пус­сын аквъёт 946,5 млн."
3740,солко̄вил ойтвес.
3741,"Ювле хультум та̄лт ты нё̄тмил ма̄гыс 8,8 млрд."
3742,солко̄ви холтвес.
3743,"Татьяна Зайцева ла̄выс, ань ма̄н ма̄вт щар ма̄нь пенсия-олн хӯрумхуйплов со̄тыра солко̄ви са̄витыг о̄лы."
3744,"Ты олныт та хо̄тпа­тын ойтавет, хотьют о̄л­нэ̄тэ палытыл нэ̄мхо̄т ат рӯпитас."
3745,"Тувыл ос то̄ва яныг­па̄ла хо̄тпат яныг хо̄нт нак порат ос та юи-па̄лт рӯпитасыт, та̄н трудовой нэ̄пакыл ат ва̄рыглаве̄­сыт."
3746,Тыима̄гыс та̄н ань щар ма̄нь пенсиял ойта­вет.
3747,Ты яныгпа̄ла ма̄хум пенсияныл коныпал ка̄сыӈ э̄тпос округ губернатор олныл нё̄тавет.
3748,Николай МЕРОВ
3749,Ты э̄тпос 8 хо̄талэ̄т наука хо̄тал о̄лыс.
3750,2021 та̄л Россия янытыл «Наука ос технология» нампа та̄лыг намаявес.
3751,Ма̄н округувт Ханты-Мансийск ӯст 29 та̄л сыс А̄с-угорский институт рӯпиты.
3752,"Ма̄хум тот ма̄ньщи, ханты ос ё̄рн мирыт пе̄с йис ва̄рмаляныл, мо̄йтаныл, э̄рганыл, пе̄с потраныл ханищтыяныл ос ты урыл са̄всыр нэ̄пакыт та̄ратэ̄гыт,  конференцият ва̄рыглэ̄гыт ос са̄в мо̄т э̄рнэ рӯпата ва̄ре̄гыт."
3753,Ты колт 20 арыгкем та̄л хо̄нтаӈ ма̄ньщи нэ̄ Светлана Алексеевна Герасимова рӯпиты.
3754,Китыт та̄л тав Югорский университетыт аспи­ран­турат ханищтахты.
3755,Ам наука хо̄тал кастыл ма̄ньщи нэ̄ ёт хо̄нтхатыг­ла­сум ос рӯпататэ урыл китыгласлум.
3756,"Нэ̄ потре
– Ам ма̄ньта̄гыл ня̄в­ра­мыт ханищтан хо̄тпаг ханищтахтуӈкве тахсум."
3757,"Школа а̄стласум, Санкт-Петер­бург ӯсн А.И. Герцен нампа университетын учителиг ханищтахтаӈкве минасум."
3758,То̄нт Матрена Панк­рать­евна Вахрушева иӈ рӯпитас.
3759,Тав ма̄нав ма̄ньщи ла̄тӈыл ханищ­тасанэ.
3760,Ам тав лекциянэ̄н ялантаӈкве сака э̄руп­та­сум.
3761,"То̄ва порат яныгмам поратэ, война порат Ленинград ӯст о̄лме урыл ос са̄в мо̄т ва̄рмаль урыл потыртас."
3762,"Тав пенсиян хунь минас, ма̄нав Нина Алексеевна Лыскова ха­нищтас."
3763,То̄нт ам ма̄ньщи ла̄тӈыл пӯм­щалахтуӈ­кве патсум.
3764,"Та порат ханищтахтын колувт «Студенческое науч­ное общество» рӯ­пи­тас, ка̄сыӈ та̄л ма̄ньлат а̄гит ос пыгыт тув во̄выг­ла­ве̄сыт."
3765,Ам хансум док­ла­данум о̄с тот ловинь­та­санум.
3766,"Ханищтахтын ма̄ныл а̄стласум, Ханты-Манси­йск ӯсн ёхтысум."
3767,О̄влэ̄т школат рӯпата кинсым ё̄мыгтасум.
3768,Ня̄врам ха­нищтан хо̄тпаг рӯпитаӈ­кве аты вуйве̄сум.
3769,"Ка̄сыӈ ханищтан колт ла̄выгла­ве̄сум, ня̄врамыт ёт ат рӯпитасум."
3770,Ты юи-па̄лт Надежда Викторовна Савина палт минасум.
3771,То̄нт тав ханищтап Коми­те­тыт рӯпитас ос универ­ситет а̄стлан ма̄ньлат хо̄т­пат рӯпата кинсуӈкве нё̄тыс.
3772,"Надежда Вик­то­ровна ла̄выс: «Евдокия Ивано­вна Ромбан­деева палт тах ялыме̄н, э̄рыӈ рӯпи­таӈкв наныӈ выгтэ»."
3773,Во̄ртур э̄тпос оигпан э̄лы-па̄лт ня̄врамыт ха­нищ­тан хо̄тпат пуссын акв яныг сапра̄нин Ханты-Мансийск ӯст акван-ат­хатыг­ласыт.
3774,Ты сапра̄нит ме̄н Евдокия Ивановна Ромбан­деева ёт хо̄нт­ха­тыг­ласыме̄н.
3775,– То̄нт учёный нэ̄ Е.И. Ромбандеевна ёт наӈ ва̄йхатасын?
3776,"– Щар со̄ль, о̄выл щёс тав ётэ тот хо̄нтхатсум."
3777,"Надежда Савина таве̄н ла̄выс, ам рӯпата кин­сэ̄­гум, ма̄ньщи ла̄тыӈ ха­нищ­таӈ­кве ос наука щирыл рӯпитаӈкве сака ка̄са­ще̄гум."
3778,"Евдокия Ивановна ам нупылум а̄ӈкватас, тувыл ла̄выс, сӯкыр э̄тпос о̄выл хо̄талэ̄т А̄с-угорский ин­ститутыт вос ёхталэ̄­гум."
3779,Ам та хо̄талт тув ми­насум.
3780,"Тав а̄нум пасан ва̄тан ӯнттыстэ, «Ма̄ньщи мо̄йт» нэ̄пак мистэ, «Ма̄таприщ» мо̄йт ловиньтаӈкве ос ту­выл рущ ла̄тӈыл толмащ­лаӈ­кве ла̄выстэ."
3781,"Ам мо̄йт ловинь­таслум, маныр тор­гам­тасум, таи рущ ла̄тӈыл толмащласум."
3782,"То̄нт Евдокия Иванова ла̄выс: «Ма̄ньщи ла̄тыӈ ат ва̄гтэ, потыртаӈ­кве ат ха̄сы, хумус тыт рӯпи­таӈкве паты?»
Валентина Селивер­стовна Ивановна (Садо­мина) ты учёный нэ̄ ёт то̄нт рӯпитас."
3783,"Тав ла̄­выс: Тав ма̄ньлат а̄ги, таве ханищ­таӈкве э̄ри»."
3784,Учёный э̄ква мощ ном­сах­тас ос а̄нум А̄с-угор­ский институт кӯщай нэ̄ палт ва̄нттыстэ.
3785,То̄нт кӯ­щаиг Маина Афанасье­вна Лапина о̄лыс.
3786,"Тав ам ётум о̄с мощ потыртас, тувыл рӯпитаӈкве та вистэ."
3787,"– Наӈ са̄в та̄л Е.И. Ромбандеева ёт рӯпи­та­сын, манхурип тэ̄лан тав наӈын ханищтастэ?"
3788,"– Ам ма̄ньщи отделн рӯпитаӈкве хунь ёхтысум, тав а̄нумн училище ма̄г­сыл хансум ма̄ньщи ла̄тыӈ ханищтан нэ̄паке ловинь­таӈкве мистэ."
3789,Ты нэ̄пак ёмащакв вос ха­нищ­тылум.
3790,"То̄ва порат тав илто­рыг китыг­лах­тас: «Маныр урыл ловинь­тэ̄­гын, ман­хурип китыглах­тын ла̄тыӈ о̄ньще̄­гын?»
Китыглахтын ла̄тыӈ ат ке о̄щсум, тав ювле ла̄­выг­лас: «Нэ̄пак лю̄льсаӈ ловинь­таслын»."
3791,"Китыг­лах­тын ла̄тыӈ ке о̄щсум, тав ты ва̄рмаль урыл сака хоса потыртаӈкве ве̄р­мыс, тох а̄нум ханищтастэ."
3792,"То̄ва порат тав ётэ рӯ­питаӈкве та̄рвитыӈ о̄лыс, ос тувыл пӯмащ, тав са̄в э̄рнэ ва̄р­маль урыл ва̄с, таса̄вит та̄л наука щирыл рӯпитас, са̄в нэ̄пак та̄ратас."
3793,"То̄ва порат а̄нум китыг­ластэ, хумус предложение рущ ла̄тӈыл э̄рнэ щирыл хан­суӈкве э̄ри."
3794,Ам тав хансум потранэ компью­терн акваг хассанум.
3795,А̄нумн о̄выл научный потыр хансуӈкв нё̄тыс.
3796,Ты доклад ам 2001 та̄лт я̄ӈк на̄тнэ э̄т­пос Ижевск ӯст мирхал сим­по­зиумыт ловиньтаслум.
3797,"Ты юи-па̄лт Новоси­бирск ӯсн тав ётэ ялсу­ме̄н, то̄нт тав Евгения Николаевна Кузьмина, учёный нэ̄, ёт «фоль­клор­ный том» хосыт рӯпи­та­сы̄г."
3798,"Ам тот на­учный библио­текан ялантасум, нэ̄пакыт ло­виньтасум."
3799,"– Светлана Алексе­евна, манхурип наука тема щирыл рӯпитэ̄гыт?"
3800,– О̄влэ̄т ам ма̄ньщи ла̄тыӈ ханищтасум.
3801,Ты ла̄тыӈ урыл са̄всыр докла­дыт хассум.
3802,"Тувыл ма­тах­кем та̄л ювле хультыс, ам торгамтаслум, ам ма̄нь­та̄гыл ща̄нь ла̄тӈыл ат потыртасум, ат номсахта­сум, ань туп ханищтаӈкве о̄вылтахтасум."
3803,Тыима̄гсыл ты хосыт э̄лаль рӯпитаӈ­кве а̄нумн та̄рвитыӈыг е̄мтыс.
3804,"Ань ам ма̄ньщи пе̄с потрыт, мо̄й­тыт ос са̄в­сыр пе̄с нэ̄па­кыт О̄тырыт урыл хансым ла̄тӈыт ань ханищ­тэ̄гум."
3805,"О̄тырыт урыл мāньщи потрыт, э̄ргыт, ялпыӈ э̄р­гыт о̄ньще̄гыт – ты урыл са̄в­сыр нэ̄пакы­тыт кисха­тэ̄гум."
3806,"Евдокия Ивановна акваг ла̄выглас, пе̄с пот­рыт, мо̄йтыт са̄внув вос ловиньтэ̄гум."
3807,"То̄нт ам ма̄ньлат а̄гииг о̄лсум, тав мӯтра ла̄тӈанэ сака ат хӯнтлысум."
3808,Акв порат «Югория» нампа телевиденият Нина Вынгилева рӯпи­тас.
3809,То̄нт ме̄н Евдокия Ивановна ёт тав пере­да­чанэ сунсуӈкве библио­текан ялантасме̄н.
3810,Та колнакт телевизор о̄лыс.
3811,"Нина сака ёмащакв ма̄ньщи ла̄тӈыл потыр­тас, таве хӯнтлаӈкве сака пӯмащ о̄лыс, тав ла̄тӈанэ ам сака ёмащакв тор­гам­тасанум."
3812,– Наука щирыл рӯпи­тан хо̄тпат ка̄сыӈ та̄л нэ̄пак хансэ̄гыт.
3813,Мо̄лты та̄л сыс наӈ нэ̄пак та̄ра­та­сын?
3814,– Мо̄лты та̄л А̄с-угор­ский институтт рӯпитан нэ̄ Мария Григорьевна Волдина ёт «Сборник олимпиадных заданий по мансийскому языку» нампа нэ̄пак та̄ратасме̄н.
3815,Ань госзадание нэ̄пак щирыл ма̄н рӯпитэ̄в.
3816,Ты нэ̄пак ханищтан ос ма̄нь­лат хо̄тпат ва̄рмаляныл щирыл рӯпитан департа­мент ка̄сыӈ та̄л ма̄навн хансы.
3817,"Манхурип рӯпатал тув хансаве̄в, та рӯпата ма̄н ва̄руӈкве та вуйха­тэ̄в."
3818,Ос ка̄сыӈ та̄л рӯпата щирыл са̄всыр научный журналытын потранув ке̄тэ̄в.
3819,А̄с-угорский институтт рӯпитан ма̄хум ка̄сыӈ та̄л конференцият щё̄­пи­та̄лэ̄гыт.
3820,Ты та̄л ма̄н яныгпо̄ль э̄тпост «Энто­куль­турное про­странство Югры» нампа конферен­ция тах ва̄рыглэ̄в.
3821,"Хансум докладанув ловиньтэ̄в, ва̄рум рӯпа­танув тах потыртэ̄в."
3822,20 та̄л сыс яныг таквс э̄тпос 28 хо̄талэ̄т «Югорские чтения» нампа конфе­ренция ва̄рыглэ̄в.
3823,"Ты та̄л А̄с-угорский институт 30 та̄лэ то̄влын кастыл, тах щё̄питылӯв."
3824,"– О̄ныпын Валентина Селиверстовна, наука щирыл наӈын нё̄ты?"
3825,"– Ам о̄выл щёс таве хунь ка̄саласлум, аты ном­сысум, Валентина Селивер­стовна о̄ныпыг а̄нумн е̄мты."
3826,"Тав ёмас, сымыӈ э̄лум­хо̄лас, акваг а̄нумн нё̄ты."
3827,Тав Санкт-Петербург ӯст А.И. Герцен нампа университетыт студентыт ханищтан хо̄т­паг ань рӯпиты.
3828,Ты та̄л яныгпо̄ль э̄т­пост 71 та̄лэ тах то̄влы.
3829,Ань студентыт пуссын ищхӣ­пыӈ ут хосыт ха­нищтах­тэ̄гыт.
3830,"Вален­тина Селивер­стовна тамле утыл рӯпи­таӈкв о̄с ань ха̄сы, юн о̄лым лекцият ты ут хосыт ловиньты."
3831,"– Светлана Алексеевна, хоты па̄вылт наӈ самын патсын?"
3832,Наӈки рӯтанын урыл ла̄тыӈ ос ла̄вен.
3833,– Ам Хо̄нтаӈ район Болчары па̄вылт самын патсум.
3834,Омагум-а̄тягум тот о̄лэ̄г.
3835,"Омам ма̄ньщи нэ̄, а̄тям – рущ хум."
3836,"А̄тям 9 яга̄ги ос ягпыг о̄ньщи, та̄н пуссын Бол­чары па̄вылт о̄лэ̄гыт."
3837,Туп акв а̄пщитэ Сургут­ский район Сытомино па̄вылт о̄лы.
3838,Ам сака са̄в рӯт ма̄хум о̄ньще̄гум.
3839,Омам туп акв э̄щ о̄ньщи.
3840,Тэ̄н о̄парищ на­ме̄н Тандалова.
3841,Ам ане̄к­вам наме Александра Григорьевна Тандалова о̄лыс.
3842,Тав 30 арыгкем та̄л ювле хультум порат а̄ти­мыг е̄мтыс.
3843,Ане̄квам Юмас па̄вылт самын патыс.
3844,Нё­ло­лов та̄л яныт порат са­валап ня̄врамыг хультыс ос Кама па̄вылн ке̄твес.
3845,"Ане̄к­вам потырта̄лыс, тав омаге-а̄тяге ёмащакв о̄л­сы̄г, тыима̄гсыл кол­хозыт ва̄­рим порат лу­ва­нэ̄н-ми­са­нэ̄н хот-няртум­та­ве̄­сыт, сутыта­весы̄г ос хот­таль тотвесы̄г."
3846,То̄нт ане̄к­вам такке̄т та хуль­тыс.
3847,"Мо̄т рӯт о̄ньщас ман а̄ти, ань аты ва̄глӯв."
3848,"Ам омам наме Татьяна Анатольевна Ганина, а̄тям – Алексей Александро­вич Ганин."
3849,"Омам Ханты-Мансийск ӯст ле̄ккарыг ханищтахтас, ты юи-па̄лт Болчары па̄вылн рӯпитаӈ­кве ке̄твес."
3850,"Тот тэ̄н а̄тям ёт хо̄нт­хатсы̄г, акван-ми­насы̄г."
3851,А̄тям пенсия мус колхозт хӯл алыщлым ос кол ӯнт­тым рӯпитас.
3852,"Ам акв каӈк, кит э̄щ о̄нь­ще̄гум."
3853,Каӈкум Болчары па̄вылт колта̄глэ ёт о̄лы.
3854,Э̄щагум Ханты-Мансийск ӯст ще̄мьяӈ та̄гыл о̄лэ̄г.
3855,"Ам Светлана Алексе­евна потре ма̄гсыл пӯма­щипа ла̄тыӈ ке̄тэ̄гум, ос наука хо̄тал кастыл яныт­лылум."
3856,"Пус ка̄т, пус ла̄гыл таве̄н ла̄ве̄гум."
3857,Людмила ТЕТКИНА
3858,Ре̄тыӈ ю̄свой э̄тпос 8 хо̄талэ̄т Ханты-Мансийск ӯст «Югра» нампа ля̄ххал тотнэ колн Москва ӯст о̄лнэ нэ̄ Анна Коряковцева ёхталас.
3859,Тав хӯрум та̄л сыс Россия янытыл яласы ос сосса мирыт урыл кина по̄слы.
3860,По̄слум кинанэ «Куль­тура» нампа телеканалт суссылтавет.
3861,Пӯмащ рӯ­пататэ тав «Земля людей» нампа проект хосыт ва̄­ритэ.
3862,Нила кинанэ Алтай ма̄т о̄лнэ мощщаг хультум сосса ма̄хум урыл о̄лсыт.
3863,Юи-о̄выл рӯпататэ юкаги­рыт урыл ты э̄тпос 6 хо̄­талыт «Культура» нампа телеканалыт суссылтавес.
3864,Ань Анна Коряковцева такви хо̄тпанэ ёт ма̄ньщи ос ханты ма̄хум урыл кина по̄слы.
3865,Ма̄н округувн та̄н ре̄тыӈ ю̄свой э̄тпос о̄выл хо̄талэ̄т ёхтысыт ос та̄ра Сургутский районын хантыт палт минасыт.
3866,"Та ма̄т о̄лнэ сосса ще̄мь­ят урыл Анна ла̄выс:
– Ма̄н са̄т хо̄тал тот рӯ­питасӯв."
3867,"Хантыт пе̄с йис ма̄т о̄лэ̄гыт, пуссын ща̄нь ла̄тӈыл ёмащакв потыр­тэ̄гыт."
3868,О̄лупсаныл урыл кина по̄слуӈкве а̄нумн сака пӯмащ о̄лыс.
3869,Ань Саран­па̄вылн минуӈкве щё̄пи­тахтэ̄в.
3870,"Та ма̄т ма̄ньщи ма̄хум хумус о̄лэ̄гыт, та урыл кина тах ва̄ре̄в."
3871,Ма̄ньщит о̄лнэ ма̄т ос са̄т хо̄тал рӯ­пи­таӈ­кве патэ̄в.
3872,"Ха̄льӯс мус товлыӈха̄пыл тылам­лэ̄в, э̄лаль ма̄шинал минэ̄в."
3873,Ювле Москва ӯсн ре̄тыӈ ю̄свой э̄тпос 20 хо̄талэ̄т тах тыламлэ̄в».
3874,"Хантыт палт хумус  ялсыт, ты урыл Анна таи по­тыртас:
– Кина по̄слым Россия янытыл са̄в яласэ̄в, тувыл таса̄вит я̄ӈк тӯйт нэ̄мхо̄т ат ва̄щиньтасум."
3875,"Пе̄с йис ма̄т о̄лнэ ханты ще̄мья ёт хунь рӯпитасӯв, то̄нт «Культура» нампа телеканалт юкагирыт урыл кинав суссылтавес."
3876,Та̄н та̄ра кинав сунсуӈ­кве пуссын ӯнтсыт.
3877,"Ты юи-па̄лт ла̄всыт, ёмас, пӯмащ кина по̄слэ̄в."
3878,"Ханты ма̄хум пуссын телефон о̄ньще̄­гыт, телевизор сунсэ̄гыт, кола­нылт на̄йпос тэ̄г."
3879,"Тэ̄нут ке̄ркӯрт па̄й­тэ̄­гыт, ня̄нь о̄с кӯрт ва̄ре̄гыт."
3880,"Ма̄н са̄лы нё̄влил, пилыӈ ня̄нил, ва̄с нё̄влил ос са̄в мо̄т атыӈ тэ̄нутыл тыт­ту­весӯв."
3881,Тамле тэ̄нут ам щар ат тэ̄­щиньтасум.
3882,"Юн туп та̄н ща̄нь ла̄тӈыл потыртэ̄гыт, то̄ват рущ ла̄тыӈ щар ат ва̄ганыл."
3883,"Ня̄враманыл яныг ӯсн минуӈке ат воратэ̄гыт, оманыл-а̄тяныл хольт во̄­рае̄гыт, хӯл алыщлэ̄гыт, са̄лыяныл ӯре̄гыт."
3884,"Ам ты ва̄рмаль урыл ань акваг номсахтэ̄гум, хантыт, улпыл, та̄нки о̄лнэ ма̄наныл сака э̄руптэ̄гыт, таима̄гсыл пе̄с щирыл э̄лаль о̄лэ̄гыт."
3885,Ма̄ньщи ос ханты ма̄хум урыл кинаныл тӯя порат «Культура» нампа телеканалт тах суссылтавет.
3886,"Анна Коряковцева ма̄н округувт о̄лнэ ля̄ххал тотнэ ма̄хумн пищма ке̄туӈкве ла̄вхатас, Югра ма̄т о̄лнэ мир урыл по̄с­лум ки­нанэ вос сунсыянув."
3887,Людмила ТЕТКИНА
3888,Ма̄н округувт 2019 та̄лт «региональный перечень профессий» нампа нэ̄пак пирмайтавес.
3889,Нэ̄пакн 97 са̄всыр профессият хансым о̄лэ̄гыт.
3890,"Сосса ма̄ньлат а̄гит ос пыгыт учителиг, ле̄кка­рыг, во̄р ӯргалан хо̄тпаг, ӯй­хул пусмалтан, хӯл алыщлан хо̄тпаг ос са̄в­сыр мо̄т рӯпата ва̄рнэ хо̄тпаг ханищтахтуӈкве ань ве̄рме̄гыт."
3891,"Ханищтап ос ма̄ньлат хо̄тпат ва̄рмаляныл щи­рыл рӯпитан департа­мент колт кӯщай хум Алексей Дренин ла̄выс:
– Ты э̄лы-па̄лт рӯпи­тан са̄ккон щирыл туп нуса тотнэ ще̄мьят яныг­ман а̄гит ос пыгыт олныл та̄стыглаве̄сыт."
3892,"Ань ма̄нь­лат хо̄тпат ханищтахтын ма̄гсыл ща̄няныл-а̄щаныл олн ке ойтэ̄гыт ос про­фессияныл ты нэ̄пакн хансым ке о̄лы, олнаныл ювле мивет."
3893,Университетт ханищ­тахтан а̄гит ос пыгыт акв та̄л сыс 100 со̄тыра солко̄вияныл ювле мивет.
3894,Училищат манос колледжит ханищтахтын ня̄врамыт 50 со̄тыра солко̄вияныл ювле выгыт.
3895,9 класс а̄стлам ня̄вра­мыт 22 специальность ос 11 класс а̄стлам а̄гит-пыгыт 55 профессият щирыл э̄лаль ханищ­тахтуӈ­кве ань ве̄рме̄гыт.
3896,«Регио­нальный перечень профессий» нампа нэ̄пак ищхӣпыӈ утыт департамент ло̄псыт ловиньтаӈкве ро̄ви.
3897,Аквта департаментыт сосса ма̄хум отделт кӯ­щаиг  Надежда Борисовна Костылева рӯпиты.
3898,"Тав округ янытыл яланта̄лы, сосса ня̄врамыт ос ща̄­няныл-а̄щаныл ёт хо̄нт­хатыгла̄лы ос ты нэ̄пак урыл та̄нанылн потырты."
3899,"Ханты нэ̄ ла̄выс:
– Я̄ӈк на̄тнэ э̄тпос ам Сургутский район Лямино па̄вылн ялсум."
3900,Та школат ханищтахтан а̄гитн-пы­гытн ос та̄н оманылн-а̄тя­нылн ты нэ̄пак урыл потыртасум.
3901,"Хоты про­фессиян та̄н ань ха­нищ­тахтуӈкве ве̄рме̄гыт, ман­хурип нэ̄пакыт ос хоты порат департамен­тын ке̄туӈкве э̄ри, мана­са̄вит олныл ювле ойтуӈ­кве ве̄рмавет."
3902,"Тувыл ма̄хум ты ёмас ва̄рмалил аты пӯмщалахтасыт, аты ки­тыглахтасыт."
3903,Ты та̄л сыс ты ва̄рмаль ма̄гсыл округ бюджетныл 43 млн арыгкем солко̄ви тах та̄ставе.
3904,"2021 та̄л ат э̄тпос сыс 283 ма̄ньлат хо̄тпат заявление-нэ̄пак олн ювле винэ ма̄гсыл хассыт, та̄н халанылт 75 «региональный перечень профессий» нампа нэ̄пак щирыл олныл ювле ойт­ве̄сыт."
3905,"Юи-о̄выл та̄лт школа а̄стлам ня̄врамыт халт са̄в а̄гит ос пыгыт ма̄нь ле̄ккарыг, ня̄врам ханищтан хо̄тпаг ос юристыг ханищтахтэ̄гыт."
3906,Нэ̄паканыл та̄н почта ос МФЦ кол щирыл тув ке̄тыяныл.
3907,"Надежда Борисовна ла̄выс, са̄ккон щирыл ма̄ньлат хо̄тпатн ханищ­тахтын ма̄ныл та̄н палта­ныл ре̄тыӈ ю̄свой э̄тпост манос ма̄ньполь э̄тпост справка ке̄туӈкве э̄ри."
3908,"Ань ма̄н округувт «Цифровая трансформа­ция» нампа нэ̄пак хан­саве, тав хунь пирмай­таве, ма̄ньлат а̄гит ос пыгыт нэ̄паканыл ищ­хӣпыӈ утыт «Госуслуги» ло̄пс щирыл ке̄туӈкве тах ве̄р­ме̄гыт."
3909,То̄нт МФЦ колн манос почтан ялантаӈкве вос­сыг ат э̄ри.
3910,"Ма̄ньщи, ханты ос ё̄рн ня̄врамыт целевой набор щирыл Санкт-Петербург ӯсн А.И. Герцен нампа университетн учителиг ханищтахтуӈкв ань о̄с во̄вавет."
3911,"Надежда Костылева ла̄выс, ты та̄л 12 ня̄вра­мыт тот ханищтахтуӈкве ка̄саще̄гыт."
3912,Мо̄лты та̄л ат ма̄ньлат хо̄тпа тув учите­лиг ханищтахтуӈкве ми­насыт.
3913,"Ты та̄л округув янытыл 656 арыгкем ма̄ньщи, ханты ос ё̄рн ня̄врамыт 9 класс ос 343 āгит ос пыгыт 11 классыт а̄ст­ла­сыт."
3914,Та̄н пуссын «регио­нальный перечень про­фессий» нампа нэ̄пак хо­сыт университетт ма­нос колледжит ханищ­тах­туӈкве э̄лаль ве̄рме̄гыт.
3915,"Я̄тил ма̄ньщи ма̄хум, ня̄враманын э̄лаль ханищ­тахтуӈкве ке ка̄саще̄гыт, «Региональный перечень профессий» нампа нэ̄пак щирыл ханищтап депар­таментыт ищхӣпыӈ ут ло̄псыт хо̄нтэлы̄н, ёма­щакв ловиньтэлы̄н ос тув сво­нитэ̄н."
3916,Людмила ТЕТКИНА
3917,Лӯпта э̄тпос 21-23 хо̄талытт  «II Шесталовские чтения» нампа конференция Ханты-Мансийск ӯст о̄лыс.
3918,"Наука, ханищтап, культура ос са̄в мо̄т ва̄рмалит щирыл рӯпитан ма̄хум тыг во̄выглаве̄сыт."
3919,«Та̄гт ма̄хум» сосса общинат ос «Югра лы­лые̄п» нампа органи­зацият рӯпитан хо̄тпат ты конференция щё̄пита̄л­сыт.
3920,"О̄выл хо̄талэ̄т учёныит, нэ̄пак хаснэ ма̄хум Юван Шесталов хансум потрыт, стихыт урыл ос сосса мирыт пе̄с йис ва̄рмаля­ныл, ща̄нь ла̄тӈаныл э̄лаль хумус тотуӈкве э̄ри, пуссын та урыл тот потыртасыт."
3921,"Эстонияныл, Венгрия­ныл, Францияныл ос  Россия то̄ва ма̄т о̄лнэ хо̄тпат та̄нки хансум потраныл ищхӣпыӈ ут хосыт ловиньтасаныл."
3922,Коронавирус а̄гм ма̄гсыл та̄н тыг ат ёхталасыт.
3923,Мо̄тыт хо̄талэ̄т «Лите­ратура обских угров: современное состояние и перспективы развития» нампа хо̄нтхатыглап ва̄­рыглавес.
3924,То̄нт Светлана Динис­ламова «Моё тихое счастье» хансум нэ̄паке ос «II Шесталов­ские чтения» нампа сборник урыл потыртас.
3925,Тувыл ма̄хум Юван Шесталов хансум стиханэ хӯнтлуӈкве «То̄рум Маа» музейн во̄выглаве̄сыт.
3926,Юи-о̄выл хо̄талэ̄т ма̄ньщи о̄йка ёл-щё̄питым ма̄н тотыглаве̄сыт.
3927,Ты э̄лы-па̄лт акв тамле конференция 2017 та̄лт Югорский университетт ва̄рыглавес.
3928,"Россия яны­тыл ос мо̄т хо̄н ма̄тт о̄лнэ ма̄хум Юван Шесталов хансум нэ̄паканэ урыл потыртаӈкве, учёныит та̄нки докладаныл ло­винь­таӈкве, то̄нт тув о̄с ёхталасыт."
3929,Людмила ТЕТКИНА
3930,Урай ӯст о̄лнэ э̄кваг-о̄йкаг Валентина Андреевна ос Леонид Дмитриевич Лобановыг аквъёт 50 та̄л о̄лэ̄г.
3931,Ты кастыл тэ̄н лӯпта э̄тпос нилыт хо̄талэ̄т Урай ӯс мирколт янытлавесы̄г ос мӯйлупсал майвесы̄г.
3932,"Валентина Андреевна – ка̄ркам, ёмас, мӯтраӈ хо̄тпа."
3933,Тав Урай ӯст о̄лнэ сосса ма̄хум «Воз­рождение» нампа орга­низациян яланты.
3934,"Мо̄т ма̄ньщи ос ханты ма̄хум ёт са̄всыр ялпыӈ хо̄талыт, суссылтапыт, ха­нищта­пыт ва̄рыглы."
3935,Тох пе̄с йис ва̄рмалит но̄х-во̄рмалты ос э̄лаль тотыянэ.
3936,Тав Ханты-Мансийский район Реполово па̄вылт самын патыс.
3937,"Оматэ ханты нэ̄г о̄лыс, а̄тятэ –рущ."
3938,А̄тятэ та па̄вылт охсар янмалтан пе̄рмат кӯщаиг рӯпитас.
3939,Валентина школа а̄стламе юи-па̄лт ле̄кка­рыг ханищтахтас.
3940,Ты юи-па̄лт Тюли па̄вылн рӯпи­таӈкве ёхтыс.
3941,Леонид Дмитриевич Хо̄нтаӈ район Лева па̄­вылт самын патыс.
3942,"Оматэ Аманья па̄вылныл о̄лыс, а̄тятэ репрессия та̄лыт о̄лум порат ты ма̄ньщи па̄вылн Курган ӯсныл ке̄твес."
3943,Тав омаге-а̄тяге Ягодный па̄выл колхозт рӯпитасы̄г.
3944,"Леонид Дмитриевич шофёрыг ханищтахтас, тувыл Ягодный па̄вылн ювле ёхтыс."
3945,1970 та̄лт туи тав ув­щитэ палт Ханты-Мансий­ский район Выкатное па̄вылн мӯйлуӈкве минас.
3946,Ты па̄вылныл Тюли мус миннэ лё̄ӈхе туп хӯрум ве̄­рыста палытэ.
3947,"Выкатное па̄вылт таве̄н сака мус­тыс, о̄луӈкве тот хуль­тыс, колхозн рӯпитаӈкве патхатас."
3948,Яныг ма̄шинал тот яласас.
3949,Акв хо̄талт ма̄ньлат хум пӯльницан ӯльюв тотуӈкве ла̄ввес.
3950,Тав ма̄шинал са̄в ӯльюв тув тотыс.
3951,Валентинатэ о̄выл щёс тот та ка̄саластэ.
3952,То̄нт Валентина Выкат­ное ос Тюли па̄влыгт ле̄к­карыг рӯпитаӈкве пат­тувес.
3953,Леонид таве акв па̄вылныл мо̄т па̄выл мус ма̄шинал вāтихал тотыг­ластэ.
3954,Тох ма̄ньлат нэ̄г-ху­мыг акван-минасы̄г.
3955,"1971 та̄лт я̄ӈк на̄тнэ э̄тпос мир­колт заявление-нэ̄пак хассы̄г, лӯпта э̄тпос китыт хо̄талт пури ва̄рсы̄г."
3956,"Па̄выл колхоз хунь лап-пантвес, Леонид Дмитриевич туи на̄иӈ­ха̄пыл яласаӈкве патыс, тэ̄лы на̄йпос ва̄рнэ стан­цият рӯпитас."
3957,"Ня̄врамаге школан ялантан поратэ̄н ёхтыс, ще̄мья Урай ӯсн ва̄нтлас."
3958,Э̄кваг-о̄йкаг са̄в та̄л на̄иӈха̄пыт аквъёт рӯ­питасы̄г.
3959,Ка̄ркамыг рӯпи­таме̄н ма̄гсыл са̄в яныт­лан нэ̄пакыл майвесы̄г.
3960,"Тэ̄н кит ня̄врам янмал­тасы̄г, ань хо̄т апыгрищ о̄ньще̄г."
3961,"Пыге̄н Андрей о̄с водителиг ханищтах­тас, са̄в та̄л ма̄шинал яла­сым рӯпиты."
3962,"Анна āгитэ̄н ня̄врам ханищтан нэ̄г Тюмень ӯст ханищтахтас, са̄в та̄л школат рӯпиты."
3963,Э̄кваг-о̄йкаг ань пен­сият о̄лэ̄г.
3964,"Валентина Андреевна апыгрищанэ сакныл хартуӈкве, ю̄нс­хатуӈкве ханищтыянэ."
3965,"Леонид Дмитриевич та̄наныл хӯл алыщлаӈ­кве, пил ва̄туӈкве, ла̄хыс атуӈкве ёт тотыглыянэ."
3966,Лобановы э̄кваг-о̄йкаг са̄в та̄л аквъёт о̄лнэтэ̄н ма̄гсыл «За любовь и верность» по̄сыл май­весы̄г.
3967,"Ма̄н тэ̄натэ̄н янытлы­ягӯв, пус ка̄т, пус ла̄гыл э̄лаль вос о̄лэ̄г ."
3968,"Ня̄врама­ге̄н, апыгрищанэ̄н са̄в ща̄гт тэ̄натэ̄н вос тотэ̄гыт."
3969,Анна Изюмова ке̄тум потре Людмила ТЕТКИНА ма̄ньщи ла̄тӈыл хансыстэ
3970,"Ханты нэ̄ Галина Сергеевна Молданова Ханты-Мансийск ӯст о̄лы, «Лылыӈ со̄юм» ня̄врам ханищтан колт рӯпиты."
3971,"Нэ̄ ма̄щтырлаӈкве сака ха̄сы – ханты супыт ос мольщаӈыт ю̄нты, сакныл пальсакыт, турло̄псыт ос мо̄т хорамыт харты."
3972,"Тав ётэ Ханты-Мансийск ӯст «То̄рум Маа» музейт хо̄нтхатыгла­сум, потрамасум."
3973,"Галина Сергеевна яныгмам поратэ номылмата̄лыстэ, ка̄тыл ва̄рнэ пормасанэ урыл потыртас."
3974,"– Ам ма̄ньта̄гыл омам ёт ю̄нсхатасум, хунь мощ яныгмасум, сакныл пальсакыт, олнкасыт ос э̄нтапыт хартсум."
3975,Нила­хуйплов та̄лум порат па̄квпалыӈ ханты суп ю̄нтсум.
3976,"Омагум-а̄тягум са̄лы ӯрим яласасыг, ам Касум па̄выл школат ханищтахтасум, интернатт о̄лсум."
3977,"– Галина Сергеевна, наӈ хо̄т самын патсын?"
3978,"– Юильск па̄вылт 1970 та̄лт самын патсум, мо̄лты порат атпан та̄лум то̄влыс."
3979,"Омам Екатерина Васильевна, а̄тям Сергей Михайлович Лозямов."
3980,Тэ̄н Большой Вар па̄вылт самын патсыг.
3981,Казымский восстание э̄лы-па̄лт ащ­о̄йкам Юильскыт о̄лыс.
3982,"Хунь ты нак е̄мтыс, тав колта̄глэ Кышик па̄выл нупыл ой­малтахтас."
3983,"Ётыл омагум-а̄тягум ащо̄йкам яныгмам ма̄тэ̄н ва̄нтлы­сыг, тот кол ӯнттысыг, ма̄н, увщим ос каӈканум, пуссын тот самын патсув."
3984,А̄тям колта̄гланыл яныг о̄лыс – китхуйплов ня̄врам яныгмасыт.
3985,"Ань са̄в рӯт о̄ньще̄в, округув янытыл о̄лэ̄гыт, китгагув Ямал ма̄н о̄лмыгтасыг."
3986,"Омам увщи ос кит а̄пщи о̄ньщас, Гоша ос Алёша, пуссын Юильскыт о̄лсыт."
3987,– Юн на̄н ща̄нь ла̄тӈыл потыртасын?
3988,"– Остыгыл, хунь во̄р­колувныл нулевой клас­сын тотве̄сум, рущ ла̄тӈыл потыртаӈкве ат ха̄ссум."
3989,Интернатт ос школат ла̄­тыӈ хӯлуӈкве мощ патсум.
3990,"Тувыл ань кани­кулын юв тотвесув, ам рущ ла̄тыӈ щар хот-ёрув­ласлум."
3991,"Таквсы школан миннэ порав ёхтыс, ам туп хӯрум букват номиянум."
3992,"Ханищтан хо̄тпатн та пи­лата̄лавем, рущ ла̄тыӈ ёрувласлум, о̄с аквта нулевой клас­сын ӯнттав­ем."
3993,Ам лю̄нь­щуӈкве тӯлт­хатасум.
3994,"Учи­тель­ни­цам Валентина Михайловна Вокуева ла̄выс:
«Галякве, акв э̄тпос сыс рущ ла̄тӈыл потыртаӈкве ат те патэ̄гын, ам наӈн ювле ӯнттылум»."
3995,"То̄нт Костя каӈкум школат ханищтахтас, а̄нум рущ ла̄тӈыл потыр­таӈкве ханищтастэ, ка̄сыӈ э̄типа̄ла ам ётум ловинь­тас."
3996,"Тувыл татем ёмащакв потыртаӈкве патсум, рущ ла̄тыӈ ос литература урок сака э̄руптасагум, школан ща̄гтым ялантасум."
3997,"Та порат а̄тяв а̄тимыг е̄мтыс, 1979 та̄лт."
3998,"О̄лме̄т, номилум, во̄рколт ма̄навн ханты мо̄йтыт мо̄йтыг­ла̄лыс."
3999,"Хунь мӯй хо̄тпат ёхтэ̄гыт, яныгхо̄тпат акв ляпан ӯнтэ̄гыт, халанылт та мо̄йтэ̄гыт, пе̄с йис пот­рыт потыртэ̄гыт, а̄мще̄гыт."
4000,"Ань та колув во̄рт иӈ ӯнлы, сӯмъяхув, та ма­ныр, ам тот яныгма­сум."
4001,"Омав акваг ю̄нсхатас, сāвсыр супыт ю̄нтыс."
4002,"Хунь а̄тяв хотталь щал­тыс, нас э̄рнэ маснут ос пормас ва̄рыс – моль­щаӈыт, ла̄гыл маснут, ул вос по̄ляве̄в."
4003,Увщиме̄нтыл акваг мольщаӈыл о̄лсу­ме̄н.
4004,"Ам ань ня̄врама­нум ма̄гыс ма̄нти маснутанув о̄с ю̄нтэ̄гум, ва̄рум супа­нум ос мольщаӈанум сака пӯмщалыяныл, ща̄г­тым но̄х-масапияныл."
4005,Пыгум колта̄глыӈыщ Тюмень ӯст о̄лы.
4006,"Матъёмас Ханты-Мансийск ӯст «То̄рум Маа» музейт рӯпитан сосса ма̄хманув са̄всыр ханищтапыт ва̄рыглэ̄гыт, сакати тох акван-хо̄н­тыгпахта̄лэ̄в, халанувт потраме̄в, ханищтахтэ̄в."
4007,"Сома мӯй ма̄т о̄лсум, номтум татем ёмас."
4008,Светлана РОМБАНДЕЕВА
4009,Лӯпта э̄тпос 20 хо̄талэ̄т ле̄ккарыт янытлан хо̄тал о̄лыс.
4010,Ты кастыл ам Хулюмсӯнт па̄выл пӯльницат рӯпитан хо̄тпат урыл потыр хансэ̄гум.
4011,Кӯщаиг тот Александр Иванович Пашпекин о̄лы.
4012,"Тав 50 та̄л ювле хультум порат институт а̄стлас, та па̄сныл ма̄хум пусмалты."
4013,Ам ты о̄йка пӯльница рӯпататэ урыл китыгласлум.
4014,"– Александр Иванович, Хулюмсӯнт пāвылт яныг пӯльница хунь ӯнттувес?"
4015,– Па̄влувт яныг пӯль­ница 2005 та̄лт ӯнттуӈ­кве а̄стлавес.
4016,Ты кол ӯнт­тын ма̄гсыл округ миркол­ныл ос «Газпром» нампа организация па̄лныл олн та̄стувес.
4017,Аквта та̄лт ам кӯщаиг рӯпитаӈкве тыт пат­туве̄сум.
4018,Ты э̄лы-па̄лт ам са̄в та̄л Ха̄льӯс пӯльницат рӯпитасум.
4019,О̄влэ̄т пӯльницат 15 э̄лумхо̄ласыт пусмалта­санув.
4020,"Ма̄хум тыт тэ̄рпил майлысанӯв, уколыл тӯщ­тысанӯв, хо̄тал сыс тыт­тысанӯв."
4021,Юи-о̄выл та̄лытт Ха̄ль­ӯс районт нила пӯль­ница лап-пантве̄сыт.
4022,"Кӯщаянув акваг ла̄ве̄­гыт, мо̄т щирыл рӯпитаӈ­кве ань э̄ри."
4023,Ма̄х­манув уральтахтуӈкве ос пус­малтахтуӈкве яныг ӯсн вос ялантэ̄гыт.
4024,Ма̄н пӯль­ницав о̄с лап-пантуӈкве кусыгла­вес.
4025,"Ань э̄лаль рӯпитэ̄в кос, тувыл туп хӯрум э̄лум­хо̄лас пӯльни­цан пинуӈ­кве ве̄рмиянув."
4026,– Пӯльницат манаса̄­вит хо̄тпа ань рӯпиты?
4027,"– Ань 36 хо̄тпат тыт рӯпитэ̄гыт, та̄н халанылт 5 ле̄ккарыт."
4028,"Акв нэ̄ улщ­пуӈк пусмалты, мо̄т ле̄ккар палт нэ̄квет ёх­талэ̄гыт, хӯрмит ле̄ккар ня̄врамыт уральтыянэ, нилыт ле̄ккар терапев­тыг рӯпиты, 14 нэ̄т ма̄нь ле̄ккарыг рӯпитэ̄гыт, ам хирургыг ос пӯльница кӯщаиг о̄лэ̄гум."
4029,"Пӯльницав хунь ӯнтту­вес, то̄нт са̄всыр йильпи э̄рнэ ут ёвтвес."
4030,Юи-о̄выл та̄лт хо̄псы по̄слын утыл ос нэ̄ хо̄тпат щаканыл суснэ утыл тотвесӯв.
4031,Ань па̄влыӈ ма̄хманув ма̄нки уральтыянӯв.
4032,Ке̄лпаныл о̄с ма̄нки тыт сунсыянув.
4033,Мо̄т анализыт са̄т хо̄­тал сыс кит щёс Ха̄льӯсн вертолётыл ке̄тыянӯв.
4034,"Тот ле̄ккарыт ёмащакв сунсыяныл, ос э̄лумхо̄лас а̄гм ке о̄ньщи, та̄н хансэ̄­гыт ос ищхӣпыӈ ут хосыт ма̄навн ювле ла̄тыӈ ке̄­тэ̄гыт."
4035,"Па̄влувт ёмас интер­нет хунь ва̄рвес, то̄нт ты­щирыл рӯпитаӈкве пат­сӯв."
4036,Ань ле̄ккарыт ты ут хо­сыт ва̄тихал са̄всыр конференцият ва̄рыглэ̄­гыт.
4037,"Ма̄хум хумус пусмал­тэ̄гыт, ма̄н ань ты урыл хӯнт­луӈкве тот о̄с ве̄р­ме̄в."
4038,Ты ва̄рмаль «теле­меди­цинаг» ла̄ваве.
4039,"– Ханты-Мансийск ӯст рӯпитан ле̄ккарыт кāсыӈ та̄л округ янытыл ма̄хум уральтым яласэ̄­гыт, Хулюмсӯнт па̄вылн  ёхталэ̄гыт?"
4040,– Па̄влыӈ ма̄хманув ва̄тихал уральтавет.
4041,О̄в­лэ̄т ле̄ккарыт Ха̄льӯсныл тыг ёхталэ̄гыт.
4042,Та̄н школат ханищтахтын ня̄врамыт ос санитарный книжкат ва̄рнэ хо̄тпат сунсыяныл.
4043,Ре̄тыӈ ю̄свой э̄тпост манос ма̄ньполь э̄тпост Ханты-Мансийск ӯсныл ле̄к­карыт тыг ма̄шинал ёхталэ̄гыт.
4044,Та̄н рӯпитан ма̄хум ос яныгхо̄тпат ураль­тыяныл.
4045,"Па̄влув сосса мир о̄лнэ па̄влыг ла̄ваве, тыт 300 арыгкем ма̄ньщит, хантыт о̄лэ̄гыт, ле̄ккарыт палт ялуӈкве о̄с акваг во̄выглыянӯв."
4046,"Хулюмсӯнт Та̄гт я̄ ва̄тат ӯнлы, витэ тыт ма̄нь, мир пӯсмалтан «Николай Пирогов» нампа на̄иӈха̄п тыг ат ёхтала̄лы."
4047,"Э̄лумхо̄лас матыр а̄гме ке хо̄нтаве, ма̄н та̄ра таве пусмалтахтуӈкве ке̄тылӯв."
4048,"Ты э̄лы-па̄лт яныг пӯльни­цан свонитэ̄в, китыглах­тэ̄в, тувыл хо̄тпа направ­ление-нэ̄пакыл хансылув ос пусмалтахтуӈкве, ёма­щакв уральтахтуӈкве тув ялуӈкве ла̄вилӯв."
4049,– Хоты ӯсн ма̄хум пус­малтахтуӈкве ке̄тыянын?
4050,"– Хо̄тпа сыме ке а̄г­мыӈ, Сургут ӯсн сым пус­малтан пӯльницан ялуӈ­кве ке̄тылӯв."
4051,"Э̄лумхо̄лас ла̄глэ, ка̄тэ ке са̄кватытэ ос Сургут ӯст рӯпитан травматологический центрын мины."
4052,"Ня̄врам а̄гмыл ке е̄мты, Нижне­вартовск ӯсн ке̄тылӯв."
4053,"Ма̄хманув Югорск, Ха̄ль­ӯсн, Нягань ос Ханты-Мансийск ӯсытн пусмал­тахтуӈкве о̄с ялантэ̄гыт."
4054,Ань ка̄сыӈ пӯльницат ёмас ле̄ккарыт рӯпитэ̄­гыт.
4055,"Ма̄н китыглахтын ла̄тыӈ ке о̄ньще̄в, та̄н ётаныл потыртаӈкве ве̄р­ме̄в."
4056,Ма̄хманув пусмал­тахтуӈкве та̄н во̄вияныл.
4057,"Па̄влувт хо̄т хо̄тпат сыманылт операциял ва̄рве̄сыт, ты юи-па̄лт та̄н пусмысыт, э̄лаль рӯ­питаӈкве патсыт."
4058,Ань округ пӯльницат са̄всыр ищхӣпыӈ утыт о̄ньще̄гыт.
4059,"Тамле утыл операция ке ва̄раве, э̄лумхо̄лас моляхнувег пусми ос э̄лаль пуста̄гыл о̄лы."
4060,"Александр Иванович ва̄тихал Россия янытыл яласы ос мо̄т ма̄т ма̄хум хумус пусмалтавет, ак­ваг пӯмщалахты."
4061,"Тав ла̄выс, ма̄н округувт сāв ёмас пӯльницат о̄лэ̄гыт, тот номтыӈ ле̄ккарыт рӯпитэ̄гыт, тыт о̄лнэ мир э̄рнэ щирыл та̄н пусмалтэ̄гыт."
4062,"Мо̄т ле̄ккар мāхум
Наталья Никоновна Абрамова Хулюмсӯнт па̄выл пӯльницат 35 та̄л ма̄нь ня̄врамыт ураль­тым пусмалтыянэ."
4063,"Ле̄кка­рыг тав Тюмень ӯст ха­нищтахтас, ты юи-па̄лт хӯрум та̄л Кондинский па̄вылт рӯпитас."
4064,То̄нт распределение-нэ̄пак щирыл тув ке̄твес.
4065,"Тувыл акв та̄л Ягрим па̄­выл пӯльницат рӯпитас, 1986 та̄лт Хулюмсӯнт па̄вылн ёхтыс."
4066,"Наталья Никоновна такви рӯпа­татэ урыл о̄с потыртас:
– Ам ня̄врамыт пус­малтан ле̄ккарыг 40 та̄л рӯпитэ̄гум."
4067,"Хулюмсӯнт па̄вылн хунь ёхтысум, то̄нт са̄всыр ма̄ныл ма̄нь­лат хо̄тпат ос ще̄мьят рӯ­питаӈкве тыг ке̄тве̄сыт."
4068,1985 та̄л сыс па̄влувт 40 ня̄врамыт самын пат­сыт.
4069,"Школан миннэ пораныл хунь ёхтыс, та̄н ла̄кква-уртве̄сыт, ка̄сыӈ классыт 25 ня̄врам ханищ­тахтас."
4070,"То̄нт са̄в ня̄врамыӈ ще̄мья о̄луӈкве тыг ва̄нт­ласыт, са̄в а̄ги­рищит, пыгрищит школан ялантасыт."
4071,"Ка̄сыӈ та̄л па̄влувт 20-25 ня̄врам самын паты, ты та̄л ат э̄тпос сыс туп кит ня̄врам."
4072,"Ты та̄л манрыг тох е̄мтыс, ам тай щар ат ва̄глум."
4073,"Таи ёмас, ань ма̄ньлат хо̄тпат са̄в ня̄врам о̄ньщуӈ­кве ка̄саще̄гыт."
4074,Хулюм­сӯнтыт хӯрум-нила ня̄в­рамыт янмалтан ще̄мья ань са̄в о̄лы.
4075,"Акв нэ̄ ты та̄л 25 та̄лэ то̄влыс, тав хӯрум ня̄врам о̄ньщи."
4076,Па̄выл пӯльницат Наталья Никоновна ёт 30 арыгкем та̄л ма̄нь ле̄ккарыг Надежда Ивановна Алгадьева рӯ­питас.
4077,Ма̄ньщи нэ̄ 2018 та̄лт а̄тимыг е̄мтыс.
4078,Ма̄нь ле̄ккарыг ань Ольга Самсоновна Богданова (Самбиндалова) рӯпиты.
4079,Татьяна Ивановна Алгадь­ева са̄всыр анализыт выг.
4080,Ты э̄лы-па̄лт па̄влыӈ ма̄хум са̄в та̄л Мария Тихоновна Двинянинова пусмалтас.
4081,Ань ма̄ньщи э̄ква пенсият о̄лы.
4082,Тав а̄гитэ Ольга Алексеевна  Лаверина о̄с са̄в та̄л ма̄нь ле̄ккарыг ты пӯльницат рӯпитас.
4083,Тувыл Сосьвин­ский ЛПУ нампа органи­зациян рӯпитаӈкве ми­нас.
4084,Тот ле̄ккарыг о̄с акв ма̄ньщи нэ̄ Нина Никола­евна Гадебская рӯпиты.
4085,"Ам ле̄ккар ма̄хум ял­пыӈ хо̄талыл янытлыя­нум, са̄в ёмас, сымыӈ ла̄тыӈ та̄нанылн ла̄ве̄гум."
4086,"Та̄н э̄рнэ рӯпата ва̄ре̄гыт, ма̄хум пусмалтэ̄гыт."
4087,"Людмила ТЕТКИНА
Ле̄ккар ма̄хум янытлыянӯв!"
4088,Ла̄щал!
4089,Ляпан ул йие̄н!
4090,Э̄лыннув лю̄ле̄н.
4091,"Китыт метра-охсан
Ос кит метра палытыт лю̄ле̄н,
Тувыл ущ потраме̄н."
4092,"Консыӈ-ва̄ӈыӈ мосыӈ а̄гум,
Коронавирус карантин вāрыс."
4093,"Ле̄ккар маска масэ̄н,
Рещин тулё̄влыӈ пāсса масэ̄н."
4094,"На̄нкина̄н ӯргалэ̄н
Ос рӯт ма̄хман ӯргалым о̄ньще̄н,
Тох ты ле̄ккарыт ла̄ве̄гыт!"
4095,М.Т.  Двинянинова
4096,"Тӯяг округ мирколт яныг сапра̄ни о̄лыс, тув ханты ос ма̄ньщи хо̄тпат во̄выглаве̄сыт."
4097,"То̄нт та̄н потыртасыт, ма̄нь па̄влыӈ ма̄тт ос во̄рыӈ ма̄тт о̄лнэ сосса хо̄тпат ва̄гыт ман āти, манырсыр нё̄тмил мирколныл во̄вуӈкв ро̄ви."
4098,"Насати, са̄всыр тэ̄лат ва̄рнэ ма̄гыс олн тот виӈкв о̄с ро̄ви, туп ты ва̄рмаль ма̄гыс проект-нэ̄пак хансуӈкв э̄ри."
4099,Тувыл акв тамле нэ̄пак хансум ма̄хум халт касыл ва̄раве.
4100,"Мирколт рӯпитан хо̄т­пат нэ̄пакн хансым са̄в­сыр тэ̄лат та̄н ёмащакв ловиньтыяныл ос ла̄ве̄гыт – та̄н халанылт хотью­таныл щар ёмас проект-тэ̄ла номылматас, та хо̄тпа олныл та миве."
4101,"Ты щирыл мирн олн-нё̄тмил минэ рӯпата рущ ла̄тӈыл тох ла̄ваве – «грантовая поддержка», олныт ос «субсидияг» ла̄вавет."
4102,"Ань ты йист матыр ёмас рӯпата ва̄руӈкве ка̄сащан ма̄хум са̄в кос о̄лы, таима̄гыс та̄н са̄в­сыр щирыл нё̄туӈкв пат­ве̄сыт."
4103,"Ос ты нё̄тмил винэ ма̄гыс, та̄нанылн о̄влэ̄т э̄рнэ нэ̄пакыт ёмащакв хансуӈкв э̄ри."
4104,"Ань ма̄ньщи ос ханты хо̄тпат пе̄с о̄лупсаныл, пе̄с ва̄рмаляныл э̄лаль тотнэ̄ныл ма̄гыс тамле тэ̄лат щирыл мирколт субсидия-олн виӈкв ве̄р­ме̄гыт:
- пе̄с мо̄йтыт, потрыт атнэ, пе̄с накыт ос пе̄с ва̄рмалит та̄ра-паттын ма̄гыс ос матыр пе̄с щи­рыл ма̄щтырлан ма̄гыс олн во̄вуӈкв ро̄ви;
- пе̄с йис о̄лупса э̄лаль тотнэ ма̄хумн, са̄лы ёвтнэ ос о̄щнэ хо̄тпатн, хӯл пувнэ рӯпата ма̄гыс суб­сидия-олн виӈкв ро̄ви;
- пил, ла̄хыс атнэ ос са̄в­сыр мо̄т тэ̄нутыг ва̄рнэ ма̄гыс;
- ма̄ньщи манос ханты ла̄тӈыл газетат ос журна­лыт та̄ратан ма̄гыс нё̄т­мил о̄с миве;
- мо̄т са̄всыр газетат, журналыт та̄ратан ма̄гыс ос я̄нас субсидия-олн миве, ос тот ты ва̄рмаль уральтаве - та̄н ты та̄с­тым олнытыл вус ва̄ра­вет, округ мирколныл арыг олныл ул вос нё̄­тавет;
- туризм тэ̄лат э̄лаль тотнэ ма̄гыс."
4105,"Та̄нти олн сэ̄лнэ орга­ни­зациятн, та̄н «неком­мерческииг» ла̄вавет, я̄нас щирыл олн миве."
4106,"Мирколныл маим олны­тыл тот рӯпитан хо̄тпат ня̄врамытн ос ма̄ньлат хо̄тпатн вос нё̄тэ̄гыт, са̄в­сыр ханищтан тэ̄лат э̄лаль вос тотыяныл."
4107,"Общинат ос общест­венный организацият мо̄т нё̄тмилыл мивет, рущ ла̄тӈыл тох намаим о̄лы - «Грант губернатора ХМАО-Югры на развитие гражданского общества»."
4108,"Ты олн-нё̄тмил кос хотьют виӈкв ве̄рми – община о̄щнэ хо̄тпа, та̄нки я̄нас щирыл рӯ­пи­тан предприниматель-ма̄хум ос са̄всыр органи­за­цият."
4109,Мирколныл те̄тым ля̄ххал ма̄ньщи ла̄тӈыл Валентина УЗЕЛЬ хансыстэ
4110,Россия янытыл о̄лнэ мощщаг хультум ма̄хум наманыл ты та̄лныл акв нэ̄пакн хансуӈкве патве̄сыт.
4111,Ты яныг рӯпата Россия федеральный агентство-колт (ФАДН) рӯпитан хо̄тпат ва̄рияныл.
4112,"Ма̄ньщи, ханты ос ё̄рн ма̄хумн тув хасхатуӈкве о̄с э̄ри."
4113,"Э̄лумхо̄лас наме тув вос хансаве, такви нэ̄паканэ ос заявление тув вос ке̄тыянэ."
4114,Ма̄н округувт яныг­поль э̄тпос 30 хо̄талныл МФЦ-кол щирыл нэ̄пакыт ке̄туӈкве тув ро̄ви.
4115,"Ты кол кӯщаиг рӯпитан хум Владимир Михай­лов ла̄выс:
– Нэ̄паканын Москва ӯст о̄лнэ феде­ральный агентство-колн на̄нкинāн тотуӈкве манос почта щи­рыл ке̄туӈкве ве̄рме̄­гын."
4116,Ань МФЦ-колт рӯпи­тан ма̄хум сосса ще̄мьят наманыл тув хансуӈкве о̄с нё̄тыяныл.
4117,Тув ёхталан ма̄гсыл талон виӈкве э̄ри.
4118,"Тот рӯпитан хо̄тпат та̄нки заявление-нэ̄пак хансэ̄гыт, э̄лумхо̄лас туп такви катпосэ пины."
4119,Олн ты ва̄рмаль ма̄гсыл та̄н ат выгыт.
4120,"«Югра лылые̄п» обще­ственный организация кӯщай нэ̄ Людмила Алфёрова ла̄выс:
– Ма̄хманув акваг китыглахтэ̄гыт, маныр ма̄гсыл та̄н реестр-нэ̄­пакн хансавет?"
4121,"Ма̄н ювле потыртэ̄в, Россият о̄лнэ мощщаг хультум мирыт тох пуссын ёмащакв ловиньтавет."
4122,Ань паспорт-нэ̄пака­нувт национальность ат хансаве.
4123,"Сосса хо̄тпа мощща хультыс, та̄н ӯрга­лым о̄ньщавет, са̄кконы­тыл пирмайтавет ос са̄всыр щирыл нё̄тавет."
4124,"Кӯщаитн ёмащакв ва̄ӈкве э̄ри, манаса̄вит мощщаг хультум мирыт Россият о̄лэ̄гыт, таима̄гсыл тамле реестр-нэ̄пак ты ва̄раве."
4125,"Лӯима̄ янытыл о̄лнэ мирыт пуссын тув хунь хансавет, мирколт ос са̄в мо̄т ма̄тт рӯпитан кӯщаит ты нэ̄пак та̄нки тот сун­суӈкве патэ̄гыт."
4126,Сосса ще̄мьят нё̄тмил винэ ма̄гсыл са̄в нэ̄пакыт ак­ван-атуӈкв то̄нт ат э̄ри.
4127,"Людмила Александ­ровна ла̄выс, ма̄н окру­гувт 30 со̄тыра арыгкем ма̄ньщи, ханты ос ё̄рн ма̄хум о̄лэ̄гыт."
4128,"Ты та̄л ре̄тыӈ ю̄свой э̄тпосныл ма̄н округувт кит со̄тыра 470 э̄лумхо̄лас нэ̄пака­ныл Москва ӯсн ке̄тсыт, ос 209 хо̄тпа реестрын туп хасве̄сыт."
4129,"Тыима̄гсыл кӯщай нэ̄ ма̄хум во̄виянэ, та̄нки нэ̄паканыл МФЦ-кол щирыл вос ке̄тяныл."
4130,"Кӯщай нэ̄ тох потыр­тас: «Ня̄враманын ха­нищ­тахтуӈкве э̄лаль ке таӈ­хе̄гыт манос хӯл алыщ­лан ма̄гсыл квота-нэ̄­пак э̄рмыглы ке, кӯщаит ты реестр та̄ра наманын тот хо̄нтыяныл ос на̄нан тах нё̄тэ̄гыт."
4131,Ты сака ёмас ос э̄рнэ тэ̄ла.
4132,"Наманын молях тув вос хансавет, нэ̄паканын МФЦ-кол щи­рыл ке̄тэ̄н, тот заявление хансуӈкве нё̄таве̄н»."
4133,Людмила ТЕТКИНА
4134,Мо̄лал ма̄н редакциявн пищма тотвес.
4135,Ха̄льӯс район Светлый па̄выл школат аквхуйплов класс а̄стлам а̄ги Анастасия Муковнина яныг хо̄нт урыл потыр хансыс.
4136,Тав та урыл са̄в нэ̄пак ловиньтас.
4137,Ань яныг хо̄нт урыл са̄в кина по̄с­лым ос нэ̄пак хансым о̄лы.
4138,"Та та̄рвитыӈ порат пере­селенец ос сосса ма̄хум лӯима̄т хумус о̄л­сыт, тав ты урыл потыр хансыс."
4139,"2019 та̄лт «Неизвест­ные страницы спецпере­селений: Ванзетур, Лапоры, Нерга» нампа нэ̄пак та̄ратавес."
4140,Ты нэ̄пак Ха̄льӯс крае­ведческий музейт о̄лы.
4141,Тот сосса махум ос тыг ссылкан ке̄тым хо̄тпат потраныл хансым о̄лэ̄гыт.
4142,"А̄ги ты нэ̄пак ловиньтаме порат, самвитанэ нэ̄глысыт, та яныт та̄рвит о̄лупса урыл тот хансым та о̄лы."
4143,Ма̄ньлат а̄ги яныг о̄патэ ос яныг щаще̄кватэ ат номияге.
4144,"Щаще̄кватэ ла̄вме щирыл, яныг о̄патэ ма̄ньщи хумыг о̄лыс."
4145,Яныг щаще̄кватэ ос ссылкан тыг ке̄твес.
4146,"Тэ̄н тыт ва̄й­хатуӈкве патсы̄г, ётыл акван-минасы̄г."
4147,1930-ыт та̄лытыт ма̄н ма̄вт са̄в ня̄врамыӈ ще̄­мьят о̄лсыт.
4148,Ка̄сыӈ колта̄­гылт ловманкем ня̄врам яныгмас.
4149,Янге-ма̄не пус­сын акв колт о̄лсыт.
4150,"Ма̄хум са̄всыр ӯйхул о̄щсыт, тэ̄п­кант тэ̄нут янмалтасыт, та̄нки ма̄гсыланыл са̄в рӯ­питасыт."
4151,Ётыл ты хо̄тпат «кулакыг» паттуве̄сыт.
4152,"О̄лнэ палытыл маныр сэ̄лсыт, ӯйхуланыл ос матыр-а̄ти пормасаныл советский властин хот-виӈкве патве̄сыт."
4153,Э̄рттам та̄н сака щёлыӈыг о̄лсыт.
4154,"Та̄н ат номсысыт, ты ма̄хум та̄нки ё̄ранылт матыр-а̄ти сэ̄лсыт."
4155,Пе̄с порат Нё̄рыӈ ма̄н ос Сибирьн са̄в хо̄тпа ссылкан ке̄твес.
4156,"То̄ва хо̄тпат советский власть нупыл ка̄нтлыма­ныл ма̄гыс, мо̄таныт ос матыр о̄выл ва̄рнэ̄ныл ма̄гыс тыг ке̄тыглаве̄сыт."
4157,То̄нт са̄в э̄лумхо̄лас наска̄ссыг саватавес.
4158,"Ты ма̄хум тыт йильпи па̄влыт ӯнттысыт, лё̄ӈхыт пинсыт ос мо̄т та̄рвит рӯпата ва̄рсыт."
4159,Та та̄рвит порат хум хо̄тпат матыр полщ ла̄­тыӈ хосыт нас тох ссыл­кан хотталь та тотве̄сыт.
4160,"Ётыл, хунь са̄в та̄л минас, ущта та̄ра-патыс, насати, та̄н Ханты-Мансийск ӯст сут та̄л пор­слуве̄сыт."
4161,"То̄ва ссыльный хо̄тпат на̄иӈтуйтн ще̄мьяӈ та̄гыл та̄лттуве̄сыт, лӯима̄н тот­ве̄сыт."
4162,"Лё̄ӈхыт ма̄хум мо̄рсыӈ порат та̄нки тэ̄ланыл ма̄гыс кон-та̄рталаве̄сыт, та̄н тэ̄та̄л тох та йисыт."
4163,Хотталь щалтум хо̄тпат вагон иснасыл нас кон-вущкасаве̄сыт манос станцият хотты по̄х хо̄т­патн ёл-щё̄питан ма̄гыс майве̄сыт.
4164,Та порат ва̄г­талыг е̄мтум сāв яныг­па̄ла хо̄тпат ос ня̄врамыт лё̄ӈхыт тох та порсысыт.
4165,Тыг тотым ма̄хум о̄выл порат ащир­маӈ колытт па̄рт па̄л тармыл хуясыт.
4166,Хуйнэ­хӯрыг пе̄нтсыл то̄­сам пум ёл пинтласыт.
4167,Ты паттат ва̄тихал са̄всыр та̄рвитыӈ а̄гмытыл е̄мта­ласыт.
4168,"То̄нт тэ̄нут-пормас ат то̄вылхатас, ма̄хум хумус ве̄рмысыт, тох та ве̄рита­сыт."
4169,"Янгыт, ма̄нит пуссын аквтем хӯл алыщласыт, во̄раясыт, пил ва̄тсыт, ла̄хыс атсыт ос па̄кв пат­тысыт."
4170,Ты хосыт та̄нки ма̄гсыланыл тэ̄нут ва̄рсыт ос э̄лаль о̄лнэ ё̄р хо̄нтсыт.
4171,Акв нэ̄ нэ̄пакт тох хансыс: «Тыт о̄лнэ мир о̄влэ̄т ма̄н нупылув лю̄ль самыл суссыт.
4172,Ма̄н шко­лат ханищтахтуӈкве ат та̄рт­весӯв.
4173,Матыр ла̄тыӈ ляльт ла̄вуӈкве о̄с ат ве̄рмысув».
4174,Поволжье ма̄ныл ссылкан тыг ке̄тым нем­цыт тāн щар та̄рви­тыӈ о̄лупса­ныл о̄лыс.
4175,"Война о̄вылтахтам порат ма̄хум та̄н нупы­ланыл сака кантлысыт, фашистыг ла̄вве̄сыт."
4176,Хо̄нтлум нак оигпам юи-па̄лт та̄н иӈ са̄в та̄л лю̄камтаве̄сыт.
4177,Йӣквнэ ма̄н ос кина суснэ колн о̄с ат та̄ртыглаве̄сыт.
4178,Ётылнув ущ ла̄щал-ла̄щал рӯпатал миӈкв патве̄сыт.
4179,Яныг хо̄нт нак порат переселенцыт о̄выл та̄л хо̄нтлын ма̄н ат вуйлуве̄­сыт.
4180,Та̄н юн са̄всыр та̄р­витыӈ рӯпата ва̄рсыт.
4181,Хо̄нт­лын ма̄н тэ̄нут-пор­мас ке̄тсыт.
4182,Ма̄н ма̄хма­нув но̄х-патнэ ма̄гыс са̄в тэ̄нут фронтын ке̄туӈкве э̄рыс.
4183,Хӯл юв виӈкве о̄с ат ро̄выс.
4184,Та̄н ня̄врама­ныл тыттын ма̄гыс тӯй­тыг­лах­тым хӯл юв тотыг­ласыт.
4185,Та порат сосса ма̄хма­нув о̄лупсаныл о̄с аквтох нусаг о̄лыс.
4186,Алыщлам во̄руяныл ос хӯланыл пуссын миӈкве э̄рыс.
4187,"Хо̄тпа матыр таквина̄тэ̄н хультупты ке, та̄ра писа­лил щама пāтамтаӈкве ве̄рмувес."
4188,"То̄ва хо̄тпат во̄рт во̄руй совыт тӯйтсыт, ётыл та со̄выт­ныл матыр маснут та̄нки ма̄гсыла­ныл ю̄нтыгласыт."
4189,Акв э̄лумхо̄ласн карто­чка щирыл китса̄т грамм ня̄нь майлувес.
4190,"Э̄тпос сыс ос мощ ло̄мт коласыл майлуве̄сыт, тувыл та."
4191,Са̄ккар о̄с щар а̄тим о̄лыс.
4192,Ма̄хум во̄рт атым со̄сныл ща̄й пāйтсыт.
4193,"Яныг хо̄т­пат ня̄рхул, ня̄рнё̄выль таим о̄лсыт."
4194,"Сытам ма̄т исмит пут па̄йтыгласыт, тувыл ты тэ̄нутаныл суп ёлы-па̄лн тӯйтым ня̄враманыл тыт­тын ма̄гыс юв тотыгла­са­ныл."
4195,"Хумус ве̄рмысыт, та щирыл акван-нё̄тхатым та о̄лсыт."
4196,"Та пилыщмаӈ пора мирн са̄в та̄рвит тотыс, са̄в э̄лумхо̄лас са̄валым порслувес."
4197,Ётыл 1942 та̄лт ссыл­кан ке̄тым ма̄хум ущта хо̄нтлын ма̄н виӈкве патве̄сыт.
4198,Та̄н мо̄т ма̄хум ёт ма̄в пилта̄л вуянтаса­ныл.
4199,Война юи-па̄лт та̄н иӈ хоса лю̄камтаве̄сыт.
4200,Рӯпитан ма̄н ат вуй­луве̄сыт ос мо̄т та̄рвит о̄щсыт.
4201,"Советский власть са̄в ва̄рмаль та̄нанылн тотыс кос, ос ты урыл та̄н щар нэ̄матыр ат ла̄выгласыт."
4202,Лю̄ль номт ат о̄щсыт.
4203,Округув но̄х-во̄рмал­тан ма̄гыс спецпересе­ленцыт са̄в рӯпитасыт.
4204,"Ты ма̄хум кол ӯнттын ма̄гыс во̄р яктысыт, лё̄ӈхыт ва̄руӈкве нё̄тсыт, хӯл алыщласыт, тэ̄пкант са̄всыр тэ̄нут янмалтасыт ос мо̄т та̄рвитыӈ рӯпата ва̄рсыт."
4205,Тыи ос мо̄т са̄в о̄лум ва̄рмалит урыл ты нэ̄пакт хансым о̄лы.
4206,На̄н о̄с ты потрыт ловиньтаӈкве ве̄рмиянын.
4207,"Анастасия ты музейт научный рӯпата ва̄рнэ хумн Алексей Вертковын, тот кӯщаиг о̄лнэ хо̄тпан ос ты нэ̄пак та̄ратан ма̄­гыс нё̄тмил ва̄рум ма̄хумн яныг пӯмащипа ла̄тыӈ ке̄тыс."
4208,"Светлый па̄выл школат ня̄врамыт ханищтан нэ̄ Елена Муковнина ке̄тум потыр ма̄ньщи ла̄тӈыг Николай МЕРОВА толмащластэ
Пе̄с хурит нэ̄пакныл ос ищхӣпыӈ мāт висанув."
4209,Лӯпта э̄тпос 18 хо̄талэ̄т Ханты-Мансийск ӯст «Государственный архив Югры» колт рӯпитан ма̄хум «Война народная» хо̄нтхатыглап ва̄рыгласыт.
4210,"Тув школат ханищтах­тын а̄гирищит-пыгрищит ос ля̄ххал тотнэ ма̄хум во̄виньтаве̄сыт, потрыт хӯнтлысыт – яныг хо̄нт порат округ ма̄хум хо̄нт­лум мирн хумус нё̄тсыт, манхурип рӯпата ва̄рсыт, манах олн сэ̄лсыт, акван-атсыт, хоталь ке̄тыгласа­ныл."
4211,1941-1945 та̄лытт о̄лум яныг хо̄нт о̄вылтахтаме па̄сныл ань ты туи лӯпта э̄тпосэ̄т 22 хо̄талт 80 та̄лыг е̄мтыс.
4212,"Ты кастыл архивт рӯпитан нэ̄квет пе̄с потрыт, э̄рнэ нэ̄пакыт, газетат ос хурит акван-атсыт, суссылтап ва̄рсыт."
4213,"Ань янге-ма̄не тув вос щалтсэ̄гыт, яныг хо̄нт урыл документыт вос ловиньтэ̄гыт, матыр-а̄ти та̄ра-паттэ̄гыт."
4214,"Архив колт рӯпитан нэ̄г Елена Бушуева ос Елена Петухова акван-нё̄т­хатым тох потыртасыг:
– Яныг хо̄нт о̄лме па̄с­ныл хосаг е̄мтыс, пилыщ­маӈ тэ̄лат акваг ювле та хультэ̄гыт."
4215,"Ос хо̄нтлам ма̄хманув, юн рӯпитам мир, наска̄ссыг порслым э̄лумхо̄ласате̄нув о̄выл­тыт ма̄навн ёрувлаӈкве ат э̄ри."
4216,"Ты урыл са̄в вос ва̄гув, ня̄враманувн, апыг­рищанувн вос потыртэ̄в."
4217,"Яныг хо̄нт хумус о̄лыс, манхурип пилыщма ма̄х­манув суссыт, ты урыл ветераныт потырта̄лэ̄гыт, тувыл э̄рнэ нэ̄пакыт ловиньтаӈкве ве̄рме̄в."
4218,"Ма̄н архив-колувт са̄в документыт, пищмат, газе­тат о̄лэ̄гыт, ты пормасыт хосыт ань тыхо̄тал мус са̄в ва̄рмаль та̄ра-паттэ̄в."
4219,"Округ мирув ма̄в вуянтаӈкве та лю̄лис
Великая Отечествен­ная война о̄вылтахтаме па̄сныл ань 80 та̄лыг ты е̄мтыс, ты кастыл ма̄н хо̄нтлам ма̄хманув ос та порат Ханты-Мансийский автономный округт рӯпи­там мир о̄вылтыт «Война народная» урок щё̄пита­сув."
4220,Лӯпта э̄тпос 22 хо̄талэ – мирув ка̄стын хо̄тал.
4221,"Ты хо̄талт 1941 та̄лт хо̄нт капай та о̄вылтахтас, фашистрищит о̄лнэ ма̄в нупыл хо̄нтыл йигмыг­тасыт."
4222,"То̄нт СССР мир, сома акв колта̄гыл, ма̄в вуянтаӈкве та лю̄льсыт."
4223,"Округ мир хунь тамле та̄рвитыӈ ла̄тыӈ хӯнтам­ласыт, ка̄сыӈ ӯсыт ос па̄влыт хо̄нтхатыглапыт ва̄рыгласыт (рущ щирыл: митинг)."
4224,"О̄выл хо̄тал округ военкоматн ма̄хум 200 заявление-нэ̄пак хассыт, то̄ват телеграммат ке̄т­сыт, ань хо̄нтлын ма̄н вос вивет."
4225,"Ханты-Мансийск ӯст о̄лум ма̄ньлат пыг Алексей Сергеевич Бесперстов то̄нт тох ла̄выс:
– Хо̄нт урыл ма̄н лӯпта э̄тпос 22 хо̄талт хӯнтам­ласув, та хо̄тал радио хосыт Государственный Комитет Обороны пред­седатель Вячеслав Михайлович Молотов тав тамле пилыщмаӈ ля̄ххал тотыс."
4226,"То̄нт ам 18 та̄лум туп то̄влыс, э̄ргын оркестрыт ёнгысум."
4227,"Ма̄н, акв оркестрыт э̄ргын ос ханищтахтын пыгыт, акв та хо̄тал пуссын аквъёт заявление-нэ̄пак хассув, хо̄нтлын армиян вос ке̄таве̄в."
4228,Ты нак о̄вылтахтаме порат Валентина Алек­сандровна Скосырева 12 та̄лэ то̄влыс.
4229,"Тав но­митэ, та о̄выл хо̄талытт Ханты-Мансийск ӯс ма̄хум хо̄нтлын ма̄н ху­мус мингаласыт, нэ̄ по­тыр­тас:
– Лермонтова останов­каныл пристань мус хум хо̄тпат хо̄т рядыӈ колоннал ё̄мсыт."
4230,"Иртыш я̄ тармыл нила на̄иӈха̄п капаит ӯрхатасыт (то̄нт май колёсаӈ на̄иӈха̄пыт яласасыт, рущ щирыл пароходы-колесники ла̄в­ве̄сыт)."
4231,Китыг намаге̄н тамлег о̄лсыг: «Карл Либкнехт» ос «Роза Люксембург».
4232,"Самарово я̄ ва̄тат, пристаньт, нэ̄т ос ня̄врамыт лю̄ньщ тур­суяныл суйтсыт, хо̄нтын миннэ ма̄хманыл нупыл тыстым-лю̄ньщим суссыт."
4233,То̄нт а̄тям юи-о̄выл щёс та ва̄слум.
4234,"Округувныл 17 со̄тыра арыг хо̄тпа хо̄нтлуӈкве тотве̄сыт, са̄выӈпа̄лэ юв ат ёхтысыт."
4235,"«Всё для фронта, всё для Победы!»
Юн хультум мир ма̄гыс социалистический касылыт (соревнования) ва̄рве̄сыт."
4236,"Округ ма̄хум «Всё для фронта, всё для Победы!» тэ̄ла ма̄гыс ущпылнэг са̄в рӯпитаӈ­кве патсыт."
4237,"Ос щар ма̄кыг таи о̄лыс, ма̄хум мӯсхал щирыл вос рӯпитэ̄гыт, пор­масаныл ос тэ̄нутаныл ёмащакв вос ва̄рияныл."
4238,"Мори ва̄рнутаныл арыг­таптавет, ат ловиньтавет."
4239,"Я-ты, ань тамле та̄рви­тыӈ порат, предприятият ос колхозыт халанылт касуӈкве та патсыт."
4240,"Ма̄­хум то̄ванакт та̄нти тэ̄тал о̄лсыт, э̄тэ-хо̄талэ план ма̄гыс, Победа ма̄гыс та рӯпитасыт."
4241,"Ка̄сыӈ э̄тпос ӯс ос район кӯщаит акван-ат­хатыгласыт, потыртасыт, хоты организация маныр ва̄рсыт, манса̄вит маснут ман тэ̄нут щё̄питасыт."
4242,"Щар ма̄к ёмащакв рӯпи­тан хо̄тпат янытлаве̄сыт, организацият выгыр знамял майлуве̄сыт."
4243,"Во̄раян, хӯл алыщлан ос во̄р яктын промышлен­ность колыт сака яныт­лаве̄сыт."
4244,"Тот рӯпитан мир са̄в щёс но̄х-патыгласыт, округ кӯщаитн олныл ос ма̄гылн тагатан по̄сытыл майлуве̄сыт."
4245,Яныг хо̄нт акв хо̄талэ 338 миллион солко̄ви са̄вит ла̄вылтавес.
4246,Совет­ский мирн ка̄сыӈ хо̄тал ты са̄вит олн сэ̄луӈкве э̄рыс.
4247,"1941 та̄лт таквсы «Народный Фонд Оборо­ны» ва̄рвес, таве та̄кмал­тан ма̄гыс мир о̄с рӯпи­тасыт, танкыт, писалит, ня̄лыт ос мо̄т э̄рнэ пор­масыт ва̄рнэ ма̄гыс олн атсыт."
4248,"Архивт о̄лнэ нэ̄па­кытт хансым о̄лы, хоты колыт манах олн сэ̄лсыт, манах пормас фондын ке̄тсыт."
4249,Мощ ётылнуве «Хлеб­ный фонд Красной ар­мии» ва̄рвес.
4250,"Колхозт рӯ­питан ма̄хум тув колас сам майласыт, ты коныпал нё̄выль, мисвой, щаквит ос мо̄т тэ̄нут тотсыт."
4251,"СССР мир яныг хо̄нтын посыл­кат акваг ке̄тыгласыт, ка̄сыӈ мирколн ма̄хум мас­нут тотсыт, тувыл э̄лаль ке̄тве̄сыт."
4252,"Яныг хо̄нт щар о̄выл хо̄талэ̄ныл ос юи-о̄выл хо̄талэ мус округ мир, янге-ма̄не, са̄в рӯпи­тасыт, ма̄хманув но̄х вос патэ̄гыт, Победа Хо̄тал ляпамтасыт."
4253,"Сорманыл ляльт пилта̄л суссыт
Та па̄сныл 80 та̄л овум­лас, та̄рвитыӈ танкыт ос ма̄шинат яласам лё̄ӈхыт састумыг е̄мтсыт."
4254,"Ос хо̄нтлум ма̄хманув, тот патум о̄панув-ащо̄йка­нув, а̄тянув, каӈканув-а̄п­щиянув, пыганув-а̄гиянув вос номиянув, хумус та̄н сорманыл ляльт пилта̄л суссыт, хумус оманылн юв ӯрве̄сыт."
4255,"Советский Союз Маршал, герой намыл май­лым хум, Георгий Константинович Жуков война оиг­пам порат ла̄выс:
«Ма̄н но̄х-патсув – ты Советский мир ма̄к со̄тэ."
4256,То̄нт ма̄н ущпылнэг та̄ксарыг е̄мтсув.
4257,Родинав вуянтам СССР мир ос та порат та̄рви­тыӈ рӯпатат ва̄рум ма̄хум ма̄н нэ̄м­хуньт ат ёрув­лыянув.
4258,"Ма̄н хо̄ла фаши­стрищит ёт пил­та̄л хо̄нтлым, но̄х та патсув»."
4259,"Школат ханищтахтын я̄тил ня̄врамыт, матъёмас тыг ёхтысын, хо̄нт урыл потыр хӯнтлысын."
4260,"Ты пи­лыщмаӈ тэ̄ла ул ёрув­лэлын, э̄лаль тотэлын, ханищтэлын, тувыл тах ты урыл ня̄враманын по­тыртэ̄н."
4261,"Ань ты йист пе̄с накыт акваг мо̄т щирыл хан­суӈ­кве таӈхавет, хоть­ютн хумус а̄ртми, тох потыр­тэ̄гыт."
4262,"Тувыл нэ̄г ня̄врамыт китыгласанэ̄н, округныл яныг хо̄нтын ялум ма̄хум наманыл аман ва̄ганыл, хоты ма̄т щар ма̄к яныг хо̄нт о̄лыс, та маныр."
4263,"Ня̄врамыт ювле татем потыр­тасыт, матыр-а̄ти пуссын ва̄гыт, ма̄н ма̄в­ныл хо̄н­тын ялум намыӈ-суиӈ хо̄тпат наманыл ла̄вса­ныл – В.Я. Башмаков, Ю.Г. Созонов, С.С. Мухин, А.Ф. Конев."
4264,№ 1 школат ханищ­тахтын пыгрищ Арсений Андреев Ю.Г. Созонов урыл потыртас.
4265,"Юрий Георгиевич № 1 школа­ныл войнан минас, 9-ит классыт ханищтахтас."
4266,"Хунь ювле ёхтыс, такви школатэ̄т ня̄врамыт ха­нищтым са̄в та̄л рӯпитас, тот музей ва̄рыс."
4267,2004 та̄лт школа тав наметыл лāвуӈкве патвес.
4268,Светлана РОМБАНДЕЕВА
4269,Ты э̄тпос 11 хо̄талэ̄т округ мирколт сапра̄ни о̄лыс.
4270,"Ты сапра̄ни Ассамблеят рӯпитан хо̄тпат та̄н ва̄рыгласаныл, Еремей Айпин тот пуӈктотыс."
4271,Та̄н ань ты ва̄рмалит урыл потыртасыт.
4272,"Мāньщи хо̄тпав мирн нё̄ты
Ма̄н округувт та̄нти я̄нас рӯпитан предпри­ни­матель-хо̄тпат хумус рӯпитэ̄гыт, та̄рвитыӈ ва̄рмаляныл урыл Николай Андреевич Евлахов потыртас."
4273,"Тав юи-о̄выл та̄лытт кӯщаиг тот о̄лы, рӯпататэ тох ла̄ваве - Уполномочен­ный по правам предпри­нима­телей."
4274,Ань тав атхатыглам ма̄хум э̄лы-па̄лт такви ва̄рнэ рӯпататэ урыл потыртас.
4275,"Коронавирус а̄гм о̄лнэ̄тэ ма̄гыс ма̄н округувт сака са̄в хо̄тпа вуньщалыг патсыт, та̄нти рӯпатаныл ёл-по̄илттасаныл ос э̄лаль рӯпитаӈкв ат ве̄рме̄гыт."
4276,"Еремей Айпин таве титыгластэ,  сосса ма̄хум халт са̄в хо̄тпат рӯпата та̄л хультсыт?"
4277,"Николай Евлахов ювле ла̄выс, хотьют та̄рвитыӈ ва̄р­мальн я̄рми, тав та̄на­нылн акваг нё̄ты."
4278,Та̄л сыс са̄в хо̄тпа нё̄тмил во̄внэ ма̄гыс тав палтэ ёхталы.
4279,"То̄ванакт ос тав такви хо̄т-а̄ти свонита̄лы, пӯмщалахты – ма̄хманэ хумус рӯпитэ̄гыт, олн сэ̄лэ̄гыт ман а̄ти."
4280,Мо̄лты та̄л пред­при­ниматель-хо̄тпат пус­сын олныл нас нё̄тве̄сыт.
4281,"Та̄н олныл вос мивет, ты урыл хӯлтнэ ла̄тыӈ Президент Владимир Путин хансыс."
4282,"Николай Андреевич потыртас, ка̄сыӈ хо̄тпа олныл вос ойтаве, тав такви банкытт рӯпитан ма̄хумн свони­та̄лыс ос ты нё̄тмил винэ ма̄гыс та̄н ётаныл по­тыр­тас."
4283,"Во̄рт о̄лнэ мāхум урыл
Ма̄н округувт са̄в хо̄тпа пе̄с о̄лупсаныл щирыл во̄рт о̄лэ̄гыт."
4284,Та̄нанылн нё̄тнэ ма̄гыс я̄нас са̄ккон пирмайтым о̄лы.
4285,"Та ювле хультум 2020 та̄л сыс округ мирколныл та̄н хумус нё̄тве̄сыт, ты о̄выл­тыт я̄нас потыр о̄лыс."
4286,Кӯщаит ань ла̄всыт – ювле хультум та̄л сыс та̄н 58 млн солко̄ви об­щинатт рӯпитан ма̄хумн мисыт.
4287,"Са̄выӈпа̄лэ олныт районытн те̄тве̄сыт, тот общинат халт ла̄кква-уртве̄сыт."
4288,"Хӯрум хо̄тпа та̄нти о̄лнэ ма̄нанылт колыт, а̄мпарыт ос па̄ртколыт ӯнттысыт, тув 3 млн сол­ко̄ви майвес."
4289,"Тувыл та̄л сыс са̄всыр тэ̄лат ва̄рыг­лаве̄сыт – касылыт, тына­лахтын ма̄т щё̄пита̄лве̄­сыт, тот община хо̄тпат та̄нти тэ̄нутаныл, пор­ма­саныл тыналасаныл."
4290,Тув о̄с са̄в олн минас.
4291,Ос та та̄л сыс йильпи проект-тэ̄ла ва̄рнэ ма̄хумн 21 млн солко̄ви та̄стувес.
4292,"Ты олныт акван-ловинь­таӈкв те, 58 млн солко̄ви са̄витыг та е̄мты."
4293,"Мāньлат пыгыт о̄вылтыт
Ань ты сапра̄нит во̄раян ма̄ньлат хо̄тпат писаль о̄щнэ̄ныл урыл о̄с потыртасыт."
4294,"Матах тāл ювле хультум порат округувт са̄ккон хасвес – пыгыт 16 та̄ланыл то̄влын юи-па̄лт пуссын писаль о̄ньщуӈкв ве̄рме̄­гыт, тыи ма̄гыс та̄н пус­сын разрешение-нэ̄па­кыл майлуве̄сыт."
4295,"Ос Россия са̄кконэ щирыл, 18 та̄ланыл то̄в­лын юи-па̄лт пыгыт писаль о̄нь­щуӈкв та̄рт­ве̄сыт."
4296,"Ос ты йист мо̄т-мо̄т ӯсытт манос па̄влытт са̄в ма̄ньлат хо̄тпат яныг о̄выл ва̄руӈкв патсыт, писалил са̄в хо̄тпа пистыяныл."
4297,Яныг кӯщаит ты урыл хансым округ са̄ккон о̄ста мо̄т щирыл хансуӈкв номсэ̄гыт.
4298,"Ты са̄ккон округ дума депутатытн пирмайтаве те, тот тох хансаве – ма̄н округувт туп во̄рт о̄лнэ сосса пыгыт 16 та̄ланыл то̄влын юи-па̄лт писаль о̄ньщуӈкв тах та̄ртавет, та̄н во̄раяӈкв вос ве̄рмы­сыт."
4299,"Ос э̄рнэ щирыл хунь хансаве, тāнти та вāганыл."
4300,Валентина УЗЕЛЬ
4301,Ха̄льӯст о̄лнэ ма̄ньщи нэ̄ Любовь Константиновна Вынгилева «Лӯима̄ сэ̄рипос» газетан (13.05.2021г.
4302,"№9) «Много наших мужчин по Сосьве, Оби под фронт железного войска увозят…» нэ̄пак урыл потыр ке̄тыглас."
4303,Яныг хо̄нтын ялум то̄ва хо̄тпат наманыл хансыгласанув.
4304,"Ань ос мо̄т ма̄хум урыл потрыт ке̄тыс, ты хум хо̄тпат о̄с пуссын Ха̄льӯс районныл о̄лсыт."
4305,Э̄лаль ань та̄н наманыл ловиньтэ̄н.
4306,"Семён Иванович Гындыбин
Ма̄ньщи хум Семён Иванович Гындыбин 1914 та̄лт Ялъюс па̄вылт самын патыс."
4307,"Яныг хо̄н­тын вуйлувес, тот саква­тавес, юв ке̄твес."
4308,"О̄лнэ коланыл Люлюкары па̄выл­ныл Ягримн тотса­ныл, тот колхозт рӯпитас."
4309,"Семён Иванович нёмса хо̄тпа о̄лыс, колта̄гыл ма̄х­манэ, рӯтанэ сака э̄руп­тасанэ."
4310,Яныг хо̄нт порат лувыт рӯпитаптын ма̄гыс хо̄нтлын ма̄н ке̄тыглаве̄­сыт.
4311,"Ма̄хум потырта̄лсыт, Семён Иванович луве о̄с вуйлувес, наме Тарелка о̄лыс."
4312,"Хунь хо̄нт оигпас, ань лылыӈта̄гыл хультум лувыт ювле тотве̄сыт, колхозт вос рӯпитэ̄гыт."
4313,Та̄н халанылт Семён Ивано­вич луве Тарелка ювле ёхтум.
4314,"Хум на̄лув ёхтыс, потыртаӈкве патыс, лу­ве̄н турсуе хӯнтамла­вес, о̄тыре палт сӯлтыл нуйхатас."
4315,"Ма̄хум ла̄ве̄гыт, луве самвитанэ нэ̄глысыт, тав о̄с лю̄ньщин ёхтувес, та­тем та ща̄гтсыг."
4316,Тарелка о̄тыре ёт кол­хозт са̄в та̄л рӯпитасыг.
4317,"Семён Ивано­вич 1975 та̄лт лӯпта э̄т­пост а̄ти­мыг е̄м­тыс, Ягримт ёл-щё̄питавес."
4318,"Василий Петрович Вынгилев
Василий Петрович Вынгилев 1925 та̄лт О̄лттумп па̄вылт самын патыс."
4319,"Школат нила класс мус туп ханищтахтас, а̄тятэ ёт во̄раяӈкве ос хӯл алыщлаӈкве патыс."
4320,"Хунь 18 та̄лэ то̄влыс, яныг хо̄нтын вуйвес."
4321,"О̄влэ̄т нас ханищтахтас, рущ щирыл военный под­готовка тэ̄лан паттувес."
4322,"Тувыл ущ хо̄нтлуӈкве ке̄твес, 1943 та̄лт 219 стрелковый гвардейский полкын хасвес."
4323,"Аквта та̄л яныг таквс э̄тпост ва̄ӈнэ сакватавес, госпитальн пусмалтахтуӈкве ке̄тыгла­вес."
4324,"Пӯльницаныл та̄рт­вес, ос 638-ит стрелковый полкын ке̄твес, ётылнуве ос 20-ыт стрелковый полкыт хо̄нтлыс."
4325,"Тот Василий Петрович отде­ление командирыг пат­тувес, гвардии старший сержант намыл майвес."
4326,Тувыл ма̄ньщи хум китыт Прибалтийский фронтыт 90-ыт гвардейский стрел­ковый полкыт 1-ыл ба­тальон 4-ыт ротат коман­дирыг паттувес.
4327,"Василий Петрович хунь юв ёхтыс, потырта̄лыс: «Йӣвн но̄х-ха̄хсум, ань снайперыг о̄лсум, ӯн­лэ̄гум."
4328,"Немец хумрищ ка̄саласлум, тав о̄с снай­пер."
4329,"А̄нум ка̄саластэ, ам номсэ̄гум, я-та, ты па̄там­тавем, улпыл тыт та пуӈ­кум пинылум."
4330,"Ам писалюм тав нуплэ молях так­та­паслум, та па̄тамтасум."
4331,"Сунсэ̄гум, акварищум лэ̄ӈын хольт ёл та тыламлас»."
4332,"Семён Кириллович Сайнахов
А̄нъя па̄выл ма̄ньщи хум Семён Кириллович Сайнахов Ленинград ӯс ляпат ос Курский дуга ма̄т хо̄нтлыс."
4333,"А̄гитэ Тамара Семёновна Мезенцева тох потырта̄лыс: «Омам Анастасия Степановна Люлюкары па̄вылныл о̄лыс, а̄тямн нас тӯлман­тавес."
4334,"Война э̄лы-па̄лт тэ̄н ат ня̄врам о̄щсыг, а̄тям хо̄нтыл ёхтуме юи-па̄лт иӈ ат ня̄враманэ̄н самын патсыт."
4335,"Яныг хо̄нт порат омам колхозт рӯ­пи­тас, ня̄враманэ янмал­тас."
4336,"Па̄выл мир, нэ̄ хо̄тпат ос ня̄врамыт, пуссын са̄в рӯпитасыт, хӯл алыщла­сыт."
4337,"Матыр ка̄тын-пат­тэ̄гыт, тэ̄лы лувыл Ханты-Мансийск ӯсн тотыяныл."
4338,"Ювле тэ̄нутыӈ та̄гыл ёхтэ̄гыт – сыртэп, колас, са̄ккар тотэ̄гыт."
4339,"А̄тям кол­та̄гланылт тав щар яныг о̄лыс, школат ат ханищ­тахтас, та̄ра рӯпитаӈкве патыс, о̄памн нё̄тыс."
4340,"А̄п­щиянэ тай пуссын ханищ­тахтасыт, Ха̄льӯс ялпыӈ­колт школа о̄лыс, тув то­тыг­лаве̄сыт."
4341,"А̄тям рущ ла̄тыӈ ат ва̄с, тох та хо̄нт­лыс, ётыл ущ потыр­таӈ­кве патыс»."
4342,"Аквматнакт Семён Кириллович китыглавес, са̄лыл яласаӈкве ха̄сы, тав ла̄ви, атхунь ха̄сы, а̄ще са̄лы ӯрнэ хо̄тпаг о̄лыс."
4343,"Тувыл хум са̄лыӈ суныл Ладожское тӯр хосыт Ленинград ӯсын тэ̄нут тотыглас, то̄нт май ӯс мир тэ̄та̄л марыл­та­ве̄сыт."
4344,"Ювле ос ня̄врамыт тотыс, та̄нанылн оймал­тах­туӈкве нё̄тыс."
4345,"Василий Николаевич Вадичупов
Ма̄ньщи хум Василий Николаевич Вадичупов 1923 та̄лт Сангитур па̄вылт самын патыс."
4346,Война э̄лы-па̄лт Няхлаӈ па̄вылт Ленин нампа колхозт полеводыг рӯ­питас.
4347,"Хунь яныг хо̄нтын минуӈкве щё̄питахтас, э̄кватэ̄н ма̄ньщи супыл майвес, ла̄выс, супе акваг ёт вос о̄ньщитэ, мори ул вос вущкасытэ, тох На̄й-О̄тыранэ̄н ӯргалаве тах."
4348,"Василий Николае­вич супе хо̄т-а̄ти ёт тотыг­ластэ, то̄ванакт но̄х-маса­па̄лытэ."
4349,"О̄йка хо̄нтлын ма̄т сакватавес, са̄в щёс операциял ва̄рыглавес, акв ла̄глэ хот-яктувес."
4350,"Воссыг ты а̄ти, война юи-па̄лт юв ёхтахтас."
4351,"Э̄кватэ ла̄выс, со̄ль, ма̄ньщи супе̄н та ӯргалавес."
4352,"Кирилл Иванович Пакин
Кирилл Иванович Пакин Ленинград ӯс по̄хат хо̄нтлыс."
4353,"О̄лме̄т потырта̄лыс: «Окопат ӯнлэ̄в, ӯрхатэ̄в, немцыт хунь ква̄лапе̄гыт манос па̄тлуптаӈкве патэ̄гыт."
4354,"Сунсэ̄гум, аквмат утаныл ха̄йты, окопа е̄рн лю̄люм­тас, тамле карыс, ам тай талкварищ."
4355,"Та па̄тамтас­лум, о̄йкарищ ёл патыс."
4356,"Ма̄н рущ ла̄тыӈ ат ва̄сув, командиранув матыр ла̄ве̄гыт, ма̄н нэ̄матыр ат торгамтэ̄в."
4357,Ма̄нти халувт ма̄ньщи ла̄тӈыл потырта­сув.
4358,"Ма̄хманув хоталь ха̄й­тэ̄гыт, ма̄н о̄с тув та моля­млэ̄в, ёл-вущкасахтэ̄гыт, ма̄н о̄с ёл-хӯтувъе̄в."
4359,"Но̄х-лю̄­люмтэ̄гыт, ё̄ме̄гыт, ма̄н о̄с та̄н юи-па̄ланыл – на­сати тэ̄ӈкве минэ̄в."
4360,Хо̄тал сыс кит щёс тыттувесув.
4361,"Хунь хо̄нтлысув, 100 грамм водкал майлуве­сув, аялэ̄в, пуӈкын ёхты, алпит ре̄гыӈыг е̄мтапи, штыканув та̄кыщ пувим та ха̄йтэ̄в."
4362,"Михаил Илларионович Немдазин
Ё̄рн хум Михаил Илларионович Немдазин 1878 та̄лт Печора я̄ ва̄тат самын патыс."
4363,"Рӯт ма̄хманэ ёт са̄лы ӯрим Ха̄льӯс районын ёхтах­тас, то̄ваныл Сортынъя па̄вылн о̄лмыгтасыт, тав Ло̄пмуст хультыс."
4364,"Ма̄ньщи нэ̄ тотыс, наме Агафья Егоровна Гындыбина."
4365,Тэ̄н 11 ня̄врам янмалтасыг.
4366,"Михаил Илларионович нила ла̄тыӈ ва̄с – рущ, ё̄рн, ма̄ньщи ос саран ла̄тӈыт."
4367,Хо̄нтлуӈкве минаме порат 64 та̄лэ то̄влыс.
4368,"Хунь юв ёхтыс, потыр­тас, аквматнакт фашист­рищитн я̄ӈкылмат мувыл­таве̄сыт, тав ма̄хманэ нупыл ла̄ви: «Ам рюк­закт ва̄йиг о̄ньще̄гум, но̄х-масыягум, ма̄ньщи рубашка масэ̄гум, немцыт палт минэ̄гум."
4369,"Та̄н тах сунсэ̄гыт, ам хащтал маснутыл о̄лэ̄гум, а̄нум ат новияныл, тыхал ма̄ ханищтылум»."
4370,"Команди­ранылн ат та̄ртвес, ла̄ви, наӈ яныгхо̄тпа, ма̄ньнув хум вос ялы."
4371,"Саранпа̄выл­ныл о̄лум ма̄ньщи хум ке̄твес, пе̄с маснутыл мастувес, ва̄иг масыс, немцыт палт та минас."
4372,"Ань хум немцыт палт ёхты, ма̄ньщи ла̄тӈыл потырты, ще̄ранка во̄ви."
4373,"Таитын консыгтавес, штабын ха̄йттувес, тот та палиглаве, хотыл о̄лы, маныр урыл китыглахты."
4374,"Ань тот ха̄йтата̄лыматэ сыс, тыгле-тувле сунсыг­лахтас, хо̄т маныр о̄лы."
4375,"Ла̄тӈе толмащлан ма̄гыс, хо̄тпат во̄виньта̄лве̄сыт – рущ, английский, италь­ян­ский ос французский ла̄тыӈ ва̄нэ хо̄тпат."
4376,"Тор­гам­таӈкве ат та ве̄рмувес, хоты ла̄тӈыл потырты."
4377,"Тав нас ка̄тыл та хӯлтыглы, тувыл ма̄ньщи ла̄тӈыл ла̄ви, ще̄ранка таве̄н э̄ри."
4378,"Немцытын ще̄ранкал майвес, та та̄ртвес."
4379,"Тувыл ма̄хманув оюӈкве ве̄р­мысыт, гитлер утыт мощ па̄тлуптасаныл."
4380,Ты тэ̄ла ма̄гыс Михаил Илларио­нович ма̄ньщи хум ёт янытлавесыг.
4381,Любовь Вынгилева ке̄тум потре ма̄ньщи ла̄тӈыг Светлана РОМБАНДЕЕВА толмащластэ
4382,Ты та̄л таквсы порат нэ̄пак та̄ратан ва̄рмаль ва̄раве.
4383,"Пе̄рияп миннэ сыс наблюдателиг о̄лнэ хо̄тпат тот сунсуӈкве патэ̄гыт, та колт матыр ощмар манос ла̄палахтын ва̄рмаль ул вос е̄мты, та̄н ань ты тэ̄ла ёмщакв уральтаӈкве ханищтаве̄сыт."
4384,"Мо̄лал ля̄ххал тотнэ колн округ Обществен­ный палата кӯщай ва̄ӈын нэ̄ Ольга Сидорова, Сургутский районт Общественный палата кӯщай ва̄ӈын хум Сергей Таньшин ос Советский районт Общественный палатат рӯпитан нэ̄ Снежана Позднякова ёхталасыт."
4385,Та̄н нэ̄пак та̄­ратан тэ̄ла урыл по­тыр­тасыт.
4386,Округувт пе̄рияп суснэ ма̄гыс ма̄хум кит э̄тпос Общественный палата хосыт ханищтаве̄сыт.
4387,Ты э̄рнэ тэ̄ла миннэ порат ӯсанувт ос па̄вланувт акв со̄тыра нёлоловса̄т нупыл атпанкем са̄вит э̄лум­хо̄лас наблюдателиг рӯ­питаӈкве патэ̄гыт.
4388,"Са̄выӈпа̄лэ ня̄врамыт ханищтан ос мир пус­малтан ма̄тт рӯпитан ма̄хум, тувыл студентыт ос общественный рӯпата ва̄рнэ хо̄тпат пе̄рияп колт нэ̄пак та̄ратан тэ̄ла уральтаӈкве тах патэ̄гыт."
4389,"Ка̄тпос пиннэ торыг матыр о̄щмарлан ва̄р­маль е̄мты ке, та̄н та̄ра ка̄салыяныл ос полиция хо̄тпатн ла̄ве̄гыт."
4390,"Ты ха­нищтап тыима̄гыс щё̄пи­тавес, пе̄риян ва̄рмаль мӯсхалыг вос олы."
4391,Тувыл ань ты накт хащ­тал а̄гм ма̄ янытыл мины.
4392,"Ма̄хум ты а̄гмыл ул вос ха̄хтхатасыт, ка̄тпос пиннэ ма̄хум а̄висунтыт уральтаӈкве патавет, та̄н нёланыл ос сӯпасаныл маска-то̄рыл лап-пантым вос о̄щсаныл."
4393,Атиӈк пе̄рияп колн та̄ратаӈкве ат патавет.
4394,Ань пе̄рияп мус иӈ хӯрум э̄тпос хультыс.
4395,"Тыима̄гыс во̄ртур э̄тпост наблюдателиг ханищтан тэ̄ла о̄с акв щёс ва̄рыг­лаве, нэ̄пак та̄ратан ва̄р­маль ма̄к э̄рнэ щирыл вос мины, нэ̄матыр та̄рвит ул вос е̄мты."
4396,Та хо̄талт ка̄сыӈ парти­яныл ос я̄нас пе̄риях­тын депутатыт па̄лыл хо̄тпат тот акваг сунсыг­лахтым о̄луӈкве патэ̄гыт.
4397,Пе̄рияп хо̄талт са̄в мо̄т-мо̄т хо̄тпат рӯпи­таӈкве патэ̄гыт.
4398,"Матыр та̄рвит ва̄рмаль е̄мты ке, юрист хо̄тпа ос мо̄т специалис­тыт та̄ра нё̄т­мил ва̄руӈ­кве тув ёхтуӈ­кве вос ве̄рмысыт."
4399,Николай МЕРОВ
4400,Сургутский район Русскинская па̄вылт «Ма̄-вит ос Э̄лумхо̄лас» музей-кол о̄лы.
4401,Кӯщаиг тот Татьяна Александровна Ядрошникова рӯпиты.
4402,Ты пе̄с йис пормас атнэ кол тав āтятэ Александр Петрович Ядрошников 1988 та̄лт ва̄рыстэ.
4403,Ань тот са̄всыр во̄руй ос товлыӈ ӯй имтат акван-атым о̄лэ̄гыт.
4404,Александр Петрович 1940 та̄лт Киров­ский область Нолинск ӯст са̄в ня̄врамыӈ ще̄мьят самын патыс.
4405,Пыг ма̄нь­та̄гыл во̄раим яласас.
4406,Ётыл Иркутск ӯст пушно-мехо­вой техникум а̄стлас.
4407,Та юи-па̄лт ма̄ньлат пыг Сургутский район Русс­кин­ская па̄вылн во̄руй ӯргалан хо̄тпаг рӯпитаӈ­кве ке̄твес.
4408,"Ты па̄выл округувт хо̄тал нэ̄глын е̄рт, Тром-Аган я̄ ва̄тат ӯнлы."
4409,"Тот ханты ма̄хум во̄раим, хӯл алыщлым ос са̄лыт о̄нь­щим о̄лэ̄гыт."
4410,"Хус та̄л тот рӯпитаме сыс, тав ханты ма̄хум пе̄с йис о̄лупса­ныл ёмщакв ханищтастэ."
4411,Хум 1970-ыт та̄лытт во̄руй совныл имтат ва̄руӈкве о̄вылтахтас.
4412,Во̄рколэ̄т щар о̄выл ман­сыно̄йка имта ва̄рыс.
4413,"Та порат э̄кватэ Людмила Алексеевна таве̄н о̄с нё̄тыс, матыр хӯлтын ла̄тыӈ ла̄выглас."
4414,Ла̄щал-ла̄щал хум ма̄щтырыг та е̄мтыс.
4415,1988 та̄лт Александр Петрович музей ва̄руӈкве номылматас.
4416,"Тав колэ по̄хат музей-кол ӯнттыс, ка̄тыл ва̄рум пормасанэ пуссын тув акван-атсанэ."
4417,"Сосса ма̄хум тав ва̄рум музеитыл сака пӯмща­лахтасыт, ва̄тихал ты музейн ёхталасыт."
4418,Ка̄сыӈ та̄лныл тав ва̄рум имтанэ акваг са̄в­мысыт.
4419,Тыима̄гыс 1993 та̄лт Сургутский район миркол па̄лыл яныг музей-колыл ӯнттувес.
4420,Хум пормасанэ пуссын тув тотсанэ.
4421,Тав 2002 та̄л мус тот кӯщаиг рӯпитас.
4422,Тувыл ты музей-кол кӯ­щаиг яныг а̄гитэ Татьяна Александровна Ядрош­никова паттувес.
4423,Ма̄нь а̄гитэ Наталья Алексан­дровна о̄с са̄в та̄л тот рӯпиты.
4424,Ты музейт о̄щнэ то̄ва во̄руй имтат Русскинская па̄вылт о̄лнэ сосса хо̄тпат хотты порат ва̄рсаныл ос тув тотсаныл.
4425,Ань тот са̄в пормас акван-атым о̄лы.
4426,Ты музейт рӯпитан ма̄хум школат ос сади­кыт ханищтахтын ня̄вра­мыт ёт акван-потыртах­тым рӯпитэ̄гыт.
4427,А̄гит-пыгыт тот са̄всыр во̄руй хурит ка̄тыл ва̄руӈ­кве ханищтавет.
4428,"Ты ва̄р­маль ня̄врамытн сака мӯсты, та̄н ва̄тихал ма̄щ­тыр­лаӈкве тув ёхталэ̄гыт."
4429,Ты кол сака пӯмщиг ва̄р­вес.
4430,"Тот во̄руй имтат коны­пал, сосса мир пе̄с йис пормасыт ка̄­са­лаӈкве ро̄ви."
4431,Ка̄сащан хо̄тпа ма̄гыс ма̄-вит урыл матыр кина суссылтаве.
4432,Музей-кол кӣвырт ханты ла̄тӈыл мо̄й­тыт мо̄йтавет ос пе̄с пот­рыт потыртавет.
4433,Тув щал­тум хо̄тпат са̄всыр во̄руй ос товлыӈуй турсуит хӯн­там­лаӈкве ве̄рме̄гыт.
4434,Мӯй ма̄хумн тот ё̄мыгтаӈкве сака мӯсты.
4435,Александр Павлович ты та̄л онтырса̄т нупыл о̄выл та̄лэ то̄влыс.
4436,Яныг­па̄ла хо̄тпа ань тыг мус тот рӯпиты.
4437,Хус та̄л сыс са̄тса̄т са̄виткем во̄руй имта ва̄рыс.
4438,"Ты ма̄н во̄рувт о̄лнэ са̄всыр во̄руит, тов­лыӈуит ос я̄т уйгалан хӯлыт."
4439,"Ты во̄руит намыл ат алыщ­ласанэ, та̄н сак­ва­тах­тым манос а̄гмыӈыг о̄лсыт, во̄рт хо̄нтсанэ ос юв тотсанэ."
4440,Э̄кватэ̄нтыл хо̄тпан ну­пыл кит та̄л аквъёт о̄лэ̄г.
4441,Людмила Алексеевна ань тыг мус Русскинская па̄выл интернатт рӯпиты.
4442,Тот о̄лнэ ханты ня̄врамыт ӯргалыянэ ос ёмас хо̄т­паг о̄луӈкве ханищ­тыянэ.
4443,Ирина Самсонова хансум потре ма̄ньщи ла̄тӈыг Николай МЕРОВ толмащластэ
4444,Творчество колт о̄лнэ-хӯлнэ пе̄с накыт э̄лаль тотнэ ма̄хум яныгпо̄ль э̄тпос 15-17 хо̄талытт Ханты-Мансийск ӯст акван-атхатыгласыт.
4445,Тот акв хо̄талт Ӯй йӣквнэ ва̄рмаль щё̄пита̄лвес.
4446,Ты тэ̄ла ханты хум Тимофей Алексеевич Молданов э̄лаль тотым рӯпиты.
4447,Тав а̄нумн ты урыл потыртас.
4448,"Хум потре щирыл, творчество колт Ӯй йӣквнэ школа хосат та̄гыл вāруӈкве номсы­сыт."
4449,1990 та̄лытт «Ма̄нь ӯскве» ӯщлахтын ма̄т ня̄врамыт тӯлыглапыт ханищтаӈкве о̄вылтахта­сыт.
4450,"Ётыл Белоярский район «Нумсаӈ ёх», Ха̄ль­ӯс район «Со̄рни сэ̄й» ос мо̄т ӯщлахтын ма̄тт ты ва̄р­маль э̄лаль тотуӈкве патвес."
4451,2012 та̄лт «То̄рум Маа» музейт Ӯй йӣкв ханищ­тан школа пӯсвес.
4452,Тот ня̄в­рамыт ты тэ̄лан ханищ­таӈкве патве̄сыт.
4453,Тувыл та порат культура кӯщаиг рӯпитан нэ̄ Надежда Каз­начеева Ӯй йӣкв школа творчество колн тотуӈкве ла̄выстэ.
4454,Та па̄сныл творчество колт та̄н ты рӯпитэ̄гыт.
4455,Тот йӣквнэ ма̄гыс яныг колнакыл майве̄сыт.
4456,Ты хо̄тал мус тот хӯрум щёс Ӯй йӣкв ёнгыглавес.
4457,Ань школан ат ня̄врам ха­нищтахтуӈкве акваг ялантэ̄гыт.
4458,Та̄н пуссын хантыт ос ма̄ньщит.
4459,"То̄ват Шапша па̄вылт, то̄ват ос Ханты-Мансийск ӯст о̄лэ̄гыт."
4460,Тимофей Алексе­евич пы­гыт ханты ла̄тӈыл потыр­таӈкве о̄с ханищтыянэ.
4461,Та̄н ханты э̄ргыт э̄рге̄гыт ос пӯмащ тӯлыглапыт суссылтэ̄гыт.
4462,Тимофей Алексеевич ла̄выс: «Пе̄с порат ханты ос ма̄ньщи ма̄хум са̄всыр ма̄ныл Вежакоры па̄вылн Ӯй йӣквуӈкве акван-атхатыгла̄лсыт.
4463,"Ӯй хунь йӣквуӈкве, ма̄хум са̄ртын потыртахтасыт."
4464,Тот па̄выл На̄й-О̄тырыг Ялпус о̄йка о̄лы.
4465,"Ты ялпыӈ хо̄талн ёхтын хо̄тпат мӯйлупса ёт тотсыт, тав палтэ пин­саныл."
4466,"Ма̄хум тот йир тӯщ­тысыт, тӯлыглапыт тӯ­лыгласыт, йӣквсыт ос э̄ргысыт»."
4467,Творчество колт Ӯй йӣкв юи-о̄выл щёс 2019 та̄лт ва̄рыглавес.
4468,То̄нт ма̄хум нила э̄тэ-хо̄талэ мӯй­лысыт.
4469,Та Ӯй Яков Тарлин ка̄тын-патталастэ.
4470,Ты ханты хум Касум па̄­вылт о̄лы.
4471,Ӯй тувыл тыг ты то­тыгластэ.
4472,Та порат о̄с са̄в сосса хо̄тпа акван-атха­тыгласыт.
4473,"Тимофей Алексеевич ла̄выс, Ӯй йӣквнэ ва̄р­маль ул вос ёрувлахтас, ӯст о̄лнэ ня̄врамыт о̄с ханищтаӈкве э̄ре̄гыт."
4474,Ань ялпыӈ э̄ргыт ос Ӯй йӣкв ва̄нэ хо̄тпа мощща хуль­тыс.
4475,Ня̄врамыт та̄нки о̄л­нэ-хӯлнэ наканыл ёмщакв вос ва̄ганыл ос э̄лаль вос тотыяныл.
4476,"Ты школат кувщит, сувыт, са̄снёлыт йӣквнэ ма̄гыс щё̄питым о̄лэ̄гыт."
4477,Ань ты туи лӯпта э̄т­пост Тимофей Алексее­вич ханищтан ня̄враманэ ёт Горно-Алтайск ӯсн лов хо̄талын мӯйлуӈкве во̄ваве.
4478,Тот тӯлыглапыт суссылтэ̄гыт ос э̄ргыт э̄ргуӈкве патэ̄гыт.
4479,Тувыл Крым ма̄н мӯйлуӈкве о̄с ялэ̄гыт.
4480,Тот о̄с Ӯй йӣкв суссылтэ̄гыт тах.
4481,Николай МЕРОВ
4482,"Ты э̄тпос 4 хо̄талныл 8 хо̄талэ мус Салехард ӯст яныг сапра̄ни ва̄рыглавес, рущ ла̄тӈыл «Форум коренных малочисленных народов Севера, Сибири и Дальнего Востока» намаим о̄лыс."
4483,Россия янытыл о̄лнэ 250 арыгкем сосса хо̄тпат Салехард ӯсн ёхталасыт.
4484,Мощщаг хультум мирыт нила та̄л сыс акв щёс акван тох атхатыглэ̄гыт ос та̄нки ва̄рмаляныл урыл пуссын потыртэ̄гыт.
4485,"О̄выл хо̄талэ̄т та̄н са̄лы ӯрнэ, хӯл алыщлан ос во̄раян ва̄рмалит урыл потраныл о̄лыс."
4486,Россия сосса ма̄хум Ассоциация­ныл кӯщай хум Григорий Ледков ла̄тыӈ ла̄выс.
4487,"Во̄раян ва̄рмаль урыл
Сосса мирыт пе̄с йис та̄гыл во̄рае̄гыт, хӯл алыщ­лэ̄гыт ос са̄лы ӯре̄гыт."
4488,Та̄нанылн нё̄тнэ ма̄гсыл Россият э̄рнэ са̄кконыт ань тыг мус ат хансымат.
4489,"Ма̄-вит ӯргалан Министер­ство-колт рӯ­питан хо̄тпат ка̄сыӈ та̄л хансэ̄гыт, хоты порат ма̄хумн во̄раяӈкве ро̄ви."
4490,"Ка̄сыӈ область, край манос округ я̄нас во̄раян порал хансавет."
4491,"Во̄рт о̄лнэ то̄ва сосса ще̄мьят ма̄-вит ӯргалан инспек­циян акваг ня̄влалавет ос ураль­тавет, во̄раим ул вос яласасыт."
4492,"Пе̄с йис ма̄т о̄лнэ сосса мирыт ма̄гсыл Россият йильпи са̄ккон хансуӈ­кве кос э̄ри, та̄л сыс ма̄хум тэ̄нэ ма̄гсыл во̄руит ка̄­тын-паттуӈкве вос ве̄р­мысыт."
4493,"Хӯл а̄лыщлан ва̄рмаль урыл
Сосса ма̄хум хӯл алыщ­лан урыл Россият са̄ккон о̄с а̄тим."
4494,Та̄н тэ̄нэ ма̄гсыл хӯл алыщлан квота выгыт ос тувыл отчёт-нэ̄пак хансэ̄гыт.
4495,"Ты э̄лы-па̄лт та̄н я̄ӈк хӯл пувуӈкве ве̄рмысыт, ань ты хӯл о̄с ат тэ̄щиньтэ̄гыт."
4496,"Григорий Ледков ла̄выс, 2004 та̄лт Россият хӯл алыщлан ва̄рмаль урыл са̄ккон пирмайтавес."
4497,"Сосса мирыт урыл йильпи ла̄тыӈ хансуӈкве тув э̄ри, та̄н та̄л сыс тэ̄нэ ма̄гсыл хӯл вос алыщлэ̄гыт ос ты урыл са̄всыр отчёт ул вос хансэ̄гыт."
4498,"Са̄лыӈ ма̄хум урыл
Са̄лы ӯрнэ ма̄хум са̄в­сыр программат щирыл нё̄тавет кос, субсидия-олныл ойтавет."
4499,Та̄нанылн нё̄тнэ са̄ккон ань тыг мус о̄с ат пирмайтавес.
4500,Григорий Ледков юи-о̄вылт та̄лыт Государ­ственный Думат рӯпитас.
4501,"Тав ла̄вме щирыл, са̄лы ӯрнэ ма̄хумн нё̄тнэ са̄к­кон та̄н хосат хассыт, ос мо̄т депутатыт ты нэ̄пак пирмайтаӈкве щар ат ка̄сащасыт."
4502,Ма̄н о̄лнэ ма̄вныл депутат-хум Александр Новьюхов доклад-нэ̄пак тот о̄с ловиньтас.
4503,"Сосса ма̄хум хумус нё̄тавет, хоты са̄кконыт, програм­мат тыт рӯпитэ̄гыт, та урыл ла̄тыӈ ла̄выс."
4504,"Ты юи-па̄лт Россия янытыл 30 арыгкем э̄лум­хо̄ласыт та̄нки о̄лнэ ма̄­нылт ман­хурип та̄рвитыӈ ва̄рмаль о̄ньще̄гыт, та урыл потыр­тасыт."
4505,"Ты яныг сапра̄ни юи-па̄лт ма̄хум ла̄кква-урт­хатасыт, акв колнакт ня̄врамыт ща̄нь ла̄тыӈ ханищтан, пе̄с йис ва̄р­малит э̄лаль тотнэ урыл потыртасыт."
4506,"Китыт кол­накт ма̄ньлат а̄гит ос пыгыт та̄нки культура­ныл хумус но̄х-во̄рмал­тэ̄гыт, та урыл потраныл о̄лсыт."
4507,Хӯрмит колнакт «Основы социального благополучия» нампа сапра̄ни ва̄рыглавес.
4508,"Россият о̄лнэ сосса мирыт хумус нё̄тавет ос ман­хурип рӯпата э̄лаль ва̄руӈкве э̄ри, та урыл потыр тот о̄лыс."
4509,"Яныг кӯщаит о̄с ёхталасыт
Китыт хо̄талт яныг сапра̄ни ва̄рыглавес, Москва ӯсныл яныг кӯ­щаит тув ёх­таласыт."
4510,О̄влэ̄т Россия Президент палт рӯпитан хум Маго­медсалам Магомедов Владимир Путин сосса мирн ке̄тум ла̄тӈе ло­виньтастэ.
4511,"Тав ла̄выс, ань Россия янытыл са̄всыр мирыт о̄лэ̄гыт, 2020 та̄лт щар ма̄к яныг са̄кконын йильпи ла̄тыӈ хасвес."
4512,"Ань мощщаг хультум мирыт ӯргалым о̄ньщавет, та̄н пе̄с йис ва̄рмаляныл ща̄нь ла̄тӈа­ныл э̄лаль тотавет."
4513,"Вит, ма̄, во̄р урыл о̄лнэ Кодекс-нэ̄пакытн та̄н урыл ань э̄рнэ ла̄тӈыт хасве̄сыт."
4514,«Перечень мест ис­кон­ного проживания ко­рен­ных малочисленных наро­дов России» намаим нэ̄­пак пирмайтавес.
4515,"Росссия яны­тыл акв со̄­тыра арыгкем са̄кко­ныт, программат ос мо̄т нэ̄пакыт мощщаг хультум мирыт ма̄гсыл хансым о̄лэ̄гыт."
4516,"2020 та̄лт реестр-нэ̄пак ва̄рвес, сосса ми­рыт наманыл ань пуссын тув хансавет."
4517,"Ма̄ньщи, ханты ос ё̄рн ще̄мьят нё̄тавет
Округ кӯщай нэ̄ Наталья Комарова Салехард ӯсн о̄с во̄выглавес."
4518,"Тав ма̄хум ёт ханты, ма̄ньщи ос ё̄рн ла̄тӈыл пащалахтас."
4519,"Тав ла̄выс, округувт о̄лнэ сосса мирыт акваг ёма­щакв нё̄тавет."
4520,Тыт «IT-стойбище» нампа программа рӯпиты.
4521,Кит та̄л сыс 116 пе̄с йис ма̄тт о̄лнэ 568 ще̄мьят интернетыл ва̄рве̄сыт.
4522,Во̄рт о̄лнэ ще̄мьят ищ­хӣпыӈ утыл рӯпитаӈкве ань о̄с ве̄рме̄гыт.
4523,Ма̄н округувт «Этно­культурный банк финно-угорских народов» нампа ва̄рмаль о̄лы.
4524,"Ищхӣпыӈ ма̄т ань хӯрум со̄тыра арыг­кем пе̄с потрыт, э̄р­гыт, мо̄йтыт акван-атве̄­сыт."
4525,"Ань ка̄сыӈ э̄лумхо̄лас ма̄ньщи, ханты ос ё̄рн ма̄хум э̄рганыл хӯнтлуӈ­кве, пе̄с потраныл, мо̄йта­ныл ловинь­таӈкве тот ве̄рми."
4526,"Ма̄хум янытлаве̄сыт
Общественный органи­зацият ка̄ркамыг рӯпи­тан махум, са̄лыӈ хо̄тпат, ня̄врамыт щāнь ла̄тӈыл ханищтан хо̄тпат янытлан нэ̄пакыл тот майве̄сыт."
4527,Россия Президент ва̄ӈын хум Владимир Якушев па̄лныл Югра лылые̄п» организация кӯщай нэ̄ Людмила Алферова о̄с янытлавес.
4528,"Кӯщай пе̄риясыт
Ты сапра̄нит 255 э̄лум­хо̄лас делегатыг о̄лсыт, та̄н Ассоциацияныл кӯ­щай пе̄рияӈкве акван-ат­хатыгласыт."
4529,То̄нт ма̄хум Григорий Ледков ос ма̄н округувт о̄лнэ ма̄ньщи хум Виктор Вискунов халт кӯщай пе̄риясыт.
4530,Григорий Ледков сосса мирыт Ассоциацияныл 2013 та̄лныл кӯщаиг о̄лы.
4531,"Ё̄рн хум юи-о̄выл та̄лыт Государственный Думат рӯпитас, 2020 та̄лт оигпам э̄лы-па̄лт по̄хын минас."
4532,Ань Федерация Советыт рӯпитаӈкве паттувес.
4533,"Виктор Вискунов Советский ӯст о̄лы, «Мансийская деревня Старая Мулымья» нампа общинат ос «Окуневские зори» нампа ня̄врамыт ӯщлахтын ма̄т кӯщаиг рӯпиты."
4534,"Са̄в хо̄тпат Григорий Ледков ма̄гсыл нэ̄пак та̄ратасыт, туп ма̄н окру­гувныл о̄лнэ 16 э̄лум­хо̄ласыт Виктор Вискунов ма̄гсыл нэ̄пак тāртсыт."
4535,Григорий Ледков э̄лаль кӯщаиг рӯпитаӈкве тах та паты.
4536,"Ма̄хум мӯйлуӈкве тотыглаве̄сыт
Салехард ӯсн ёхталам мӯй ма̄хум хӯрум хо̄тал сыс та̄нки та̄рвитыӈ ва̄р­маляныл урыл сапра̄нит потыртасыт."
4537,Тувыл та ӯст о̄лнэ музеит сунсуӈкве о̄с то­тыг­лаве̄сыт.
4538,О̄выл хо̄талт Лабытнанги ӯсн «Ӯрин­э̄ква хо̄тал» яныт­лаӈкве ма̄хум ялсыт.
4539,Юи-о̄выл хо̄талэ̄т Горно­князевск па̄выл музей суссыт.
4540,Людмила ТЕТКИНА
4541,Ювле хультум э̄тпос юи-о̄выл хо̄талт «То̄рум Маа» музейт рӯпитан хум Вячеслав Кондин ос «Новости Югры» газетат кӯщаиг о̄лнэ хум Владимир Меркушев ля̄ххал тотнэ хо̄тпат ёт акван-хо̄нтхатыгласыт.
4542,Вячеслав Кондин «Сказки волшебного сун­дучка» намаим проек­т­аныл урыл потыртас ос ма̄нь то̄тапсов тув тотыг­лас.
4543,"Тав ань а̄кань манос мо̄т ёнгынут тувыл кон лэ̄ватас, та урыл мо̄йт та мо̄йтыс."
4544,Ты пӯмыщ ханищтап тав 2009 та̄лт ва̄руӈкве номылматас.
4545,То̄нт садикн ос школан ялантан ма̄нь ня̄врамыт музейн ёхта­ласыт ос тот сосса мир о̄луп­саныл о̄вылтыт по­тыр­таве̄сыт.
4546,"Ань ня̄врамыт са̄внув вос пӯмщалахтэ̄гыт, са̄в вос ва̄гыт, тох са̄всыр пор­масыт сунсыглым пӯмыщ потрыт ос мо̄йтыт хӯнт­лэ̄гыт."
4547,"Та̄н мо̄йтыт хот ат ёрувлыяныл, ос матыр йильпи ва̄рмаль урыл хӯнтлуӈкве таӈхе̄гыт."
4548,"О̄влэ̄т музеянылт 9 са̄всыр пормас ман ён­гынутыт то̄тапаныл о̄нь­щас, та̄наныл школатт суссылтасаныл ос сосса ма̄хум палт ял­нэ̄­ныл по­рат тувыл мо̄т пормас ос маснут тотсыт."
4549,То̄тап кӣвырн пиннэ ма̄гыс та пормасыт ма̄ниг ва̄руӈкве э̄рыс.
4550,"Тав такви ма̄нь ёсаг, са̄лыӈ сун, ня̄л ос ё̄вт ва̄р­санэ."
4551,"Ос Хо̄рыӈпа̄вылн ялме порат А.С. Мерова о̄ныпе палт, «Та̄н ва̄руп э̄ква» пе̄с мо̄йт хӯнтамлас."
4552,Мо̄йт нэ̄пакн хансыстэ.
4553,Ос ань ня̄врамытн тучаӈ урыл потыртанэ̄тэ порат та̄н но̄х-выг ос ты мо̄йт мо̄йты.
4554,"Ма̄хум такем та хӯнт­лэ̄гыт, та̄нанылн сака пӯ­мыщ."
4555,Та юи-па̄лт музейт рӯпитан ма̄ньлат хо̄тпат ос мо̄т са̄всыр пормасыт урыл мо̄йтыт кинсуӈкве патсыт.
4556,"Мо̄лал Вячеслав Кон­дин, Елизавета Тасьма­но­ва, Анатолий Брусницин ос Дарья Кунина ма̄хум­ныл хансым са̄всыр мо̄й­тыт ма̄нь кинаг по̄слыса­ныл ос тувыл ищхӣпыӈ ут хосыт ма̄хумн суссыл­таӈкве патсаныл."
4557,Рущ газетат рӯпитан ма̄хум «Сказки волшеб­ного сундучка» проект урыл пӯмщалахтуӈкве о̄с патсыт.
4558,"Владимир Мерку­шев ань ла̄выс:
– Ам амки пыгагум музейн тотыгласагум."
4559,"Сун­сэ̄гум, тэ̄н такем ща̄гтым потрыт хӯнтлэ̄г."
4560,Кинан по̄с­лым мо̄йтыт 20 со̄тыра арыгкем ня̄врамытн ос яныг ма̄хумн сунсымат.
4561,То̄нт Владимир Ивано­вич ты мо̄йтыт нэ̄пакыг та̄ратаӈкве тахмаяс.
4562,Тав ань олн атнэ ла̄тыӈ ма̄­хумн ке̄тыс.
4563,Ты э̄лы-па̄лт та̄н матах со̄тыра са̄вит солко̄ви атыгласыт ос акв нэ̄пак та̄ратасыт.
4564,Тувыл «Легенды То̄рум Маа» касылн ке̄тым хурит йильпи нэ̄пакн по̄слыя­ныл тах.
4565,Та щирыл а̄гири­щит-пыгрищит хурияныл са̄в ма̄хумн ка̄салавет тах.
4566,"О̄влэ̄т 500 са̄вит нэ̄пак та̄ратаве, та̄наныл окру­гувт о̄лнэ нэ̄пак ловинь­тан колытн ос школатн мӯй­луптавет."
4567,Ань тыг мус 100 са̄виткем нэ̄пак та̄ра­тан ма̄гыс олн атсыт.
4568,"На̄н ты проект мана­са̄вит солко̄вил нё̄туӈкве ка̄сащегы̄н ке, Вячеслав Юрьевич Кондин ты телефонэ хосыт 8 908 880-77-46 олн ке̄туӈкве ве̄рмегы̄н."
4569,Ётыл олн ке̄тум хо̄тпа нэ̄пакыл мӯйлуп­таве.
4570,Тамара МЕРОВА
4571,"«Титул» нампа кол ма̄ньщи, ханты ос ё̄рн мирытн нё̄тнэ ма̄гыс ва̄рвес."
4572,Ань тот пуӈктотнэ кӯщаит тамле ла̄тыӈ ма̄н округувт о̄лнэ мирн те̄тэ̄гыт - ты э̄тпос 26 хо̄талэ̄т та̄н Ханты-Мансийск ӯст  сапра̄ни ва̄ре̄гыт.
4573,"Тот та урыл потыр­таӈкв тах патэ̄гыт:
– Та̄л сыс ва̄рум рӯпа­та­ныл урыл - ювле хультум та̄лт манах олн сэ̄лсыт, манах солко̄ви холтсыт;
– Са̄всыр тэ̄лат ураль­тан ос та̄ра-паттын хо̄тпа тах пе̄рие̄гыт;
– «Титул» Советн мо̄т хо̄тпат тах пе̄риявет."
4574,А̄лпыл лов щё̄с порат тув ёхтын ма̄хум нама­ныл нэ̄пакн хансуӈкв па­тавет.
4575,Сапра̄ни ос 12 щё̄с порат о̄вылтаве.
4576,"Ань та̄н округувт о̄лнэ ма̄хум во̄вияныл, та̄н ты сапра̄нин вос ёхталэ̄гыт."
4577,"Э̄рнэ са̄вит хо̄тпа сапра̄­нин ат те атхатэ̄гыт, та̄н ос мо̄тыт э̄тпост, я̄ӈк на̄тнэ э̄тпос 27 хо̄талэ̄т, сапра̄ни титынтыг ва̄рияныл."
4578,"Хотьют мо̄т ӯсныл ёх­туӈкв те ка̄сащи, тав яла­сан лё̄ӈхе ма̄гыс олныл ат миве, хотты колт о̄лнэ ма̄гыс олныл о̄с ат ойтаве."
4579,"Тув ёхтын хо̄тпат ты урыл вос ва̄гыт:
Ма̄ньполь э̄тпос 30 хо̄талэ мус та̄н наманыл та̄ра-паттуве̄сыт;
Акция о̄щнэ хо̄тпат, та̄н нэ̄паканыл тамле по̄с вос о̄ньщи – 1-01-00411-А, 2004 та̄л яныгпо̄ль э̄т­пос 7 хо̄талэ̄т ва̄рим вос о̄лэ̄гыт."
4580,"Хотьют ты кол рӯпа­татэ урыл матыр ва̄ӈкв те таӈхи, тав Ханты-Мансийск ӯст Карла Маркса ӯсхулы 15 колн вос щалтсы, тот нэ̄пакыт ёмащакв вос ловиньтыянэ."
4581,"Москват яныг коланыл Садовая-Кудринская, 2/62/35 колт о̄лы."
4582,Тув о̄с ялуӈкв ро̄ви.
4583,"Ос хотьют ты сапра̄нин ялуӈкв ат те ве̄рми, ос «Титул» тэ̄ланэ урыл такви ва̄ӈкв сака те ка̄сащи, такви наме тув вос те̄тытэ ос электронный почтатэ вос ла̄витэ, то̄нт ты нэ̄па­кыт таве̄н юв те̄тавет."
4584,Ты э̄тпос 23 хо̄талэ мус матыр ла̄тыӈ та̄нанылн хансуӈкв э̄ри.
4585,Ос ка̄сыӈ акционер-хо̄тпа электрон­ный адресэ вос хансытэ.
4586,"Та̄н ля̄ххалыт, матыр хӯлтнэ ла̄тӈыт пуссын та̄нки таве̄н те̄туӈкв тах патыяныл."
4587,"Сапра̄нияныл ты адрес щирыл ва̄раве: Ханты-Мансийск ӯс, Карла Маркса ӯсхулы, 15 колэ."
4588,"Титыглахтын ла̄тыӈ те о̄ньщегы̄н, та̄н палтаныл свонитэ̄н."
4589,«Титул» колныл те̄тым ля̄ххал ма̄ньщи ла̄тӈыл Валентина УЗЕЛЬ хансыстэ
4590,Яныгпо̄ль э̄тпос 7 хо̄талэ округувт о̄лнэ сосса мирн «Ӯринэ̄ква хо̄талыг» ла̄ваве.
4591,"Йис та̄гыл ма̄ньщи ос ханты ма̄хум Ӯринэ̄ква янытлыяныл, тав ня̄врамыӈ нэ̄т ос ня̄врамыт ӯргалыянэ."
4592,"Э̄лнаӈ ка̄сыӈ колта̄гыл ты хо̄тал кастыл щё̄пи­тах­тэ̄гыт – Ӯринэ̄ква ёх­тынэ̄тэ порат матыр а̄ны-са̄н щё̄питэ̄гыт, со̄ламат па̄йтэ̄гыт, ня̄ньныл са̄в­сыр ӯйрищ хурит ва̄ре̄гыт."
4593,"Тувыл хорамыӈ супаныл но̄х-масэ̄гыт, акван-атха­тэ̄гыт, мӯйлэ̄гыт, ня̄вра­маныл ёнгалтыяныл."
4594,"Са̄в ня̄врам самын вос паты
Ӯринэ̄ква тынакт Ханты-Мансийск ӯст «То̄рум Маа» музейт кит хо̄тал яныт­лавес – яныг­по̄ль э̄тпос 7 ос 10 щислат."
4595,Ӯс ма̄хум ня̄вра­маныл ёт хо̄талъя̄т юи-па̄лт акван-атхатасыт.
4596,"Музейт рӯпитан хо̄тпат мир ёт пащалахтасыт, тувыл сценан ма̄ньщи нэ̄ ос а̄гирищ нэ̄глысыг, халэ̄нт потраме̄г."
4597,"А̄гирищ китыглахты:
– Ома, ӯринэ̄ква ёмас товлыӈӯй?"
4598,"– Тав, атхунь, ёмас, хунь ня̄врам самын паты, сака ща̄гты."
4599,"Йигтен самын па­тум порат, ӯринэ̄ква татем ща̄гтыс."
4600,"Наӈ номилын, ме̄н наӈ ётын а̄па паттат о̄лум сāп а̄ӈквал нупыл тотыгласанме̄н?"
4601,– Номилум.
4602,"– Ӯринэ̄ква хунь мо̄р­тым ма̄ныл ёхты, а̄ӈквал по̄хан ӯнтылматы, тот ла̄г­лаге толтыглым та ӯнла­хо̄лы."
4603,"Яныгпо̄ль э̄тпост иӈ ащирмаӈ, таима̄гыс тув та исы."
4604,"Таквсы ос мо̄ртым ма̄н тыламланэ̄тэ э̄лы-па̄лт тох ла̄ви: «Яласанэм сыс са̄в ня̄врам самын вос паты, хунь ювле ёх­тэ̄гум, ла̄глагум толтыг­лан ма̄ хо̄нтэ̄гум»."
4605,"– Ома, ос ам самын патмум порат Ӯринэ̄кват ща̄гтсыт?"
4606,"Ам май тув сым ре̄гыт самын патсум, та порат сака ре̄гыӈ о̄лыс, ла̄гланыл ат по̄льве̄сыт."
4607,"– Та̄н ва̄саныл, наӈ ань таквсы а̄пан ӯнттавен, та̄н тах ла̄гланыл толтыг­лаӈке патыяныл."
4608,Таима̄гыс наӈын о̄с сака ща̄гтсыт.
4609,"Ӯринэ̄ква
Тувыл Ӯринэ̄ква хурил масхатам нэ̄ сценан нэ̄глыс, тох ла̄выс:
– Я̄тил ня̄врамаквет, омат-а̄тят, матъёмас ка̄сыӈ тӯя а̄нум ща̄гтым ӯрилын, тэ̄пыӈ пасан щё̄питэгы̄н."
4610,Ам о̄с на̄нан ка̄саланэм ос амти ма̄нанум мус ёх­тынэм ма̄гыс номтум сака ёмас.
4611,"Та̄л палыт э̄лын о̄л­сум, марщумлаве̄сум."
4612,"Ань та ёхтысум, тӯяг е̄мтыс, ащирмаӈ хо̄талыт ювле хультсыт."
4613,"Ма̄лтыпыг е̄м­тыс, э̄тыт ва̄тииг ос посыӈ­нувег патсыт."
4614,Моще̄ртн тыг мо̄т тов­лыӈӯйит ос ма̄нь ӯйри­щит ёхтэ̄гыт.
4615,"Мо̄р­тым ма̄т та̄н сака хоса о̄лсыт, лӯи ма̄кве та̄л ка̄саныл холас – ты ма̄ яныг, пус­сын аквъёт ма̄н ща̄г­тым хо̄т-а̄ти тыламлаӈ­кве-яла­саӈ­кве патэ̄в."
4616,"Я-ты, ня̄врамаквет, ка̄тпатта ра̄тэ̄в, тӯя ёт пащалахтэ̄в!"
4617,"Са̄снёлыг
Ӯринэ̄ква тох ла̄вме юи-па̄лт, кит са̄снёлыг сценан нэ̄глапасыг, Ӯринэ̄ква консыгтастэ̄н, ла̄ве̄г:
– Ме̄н ань Ӯринэ̄ква тӯлмантылме̄н, тӯяг ат е̄мты."
4618,"А̄гирищит-пыгри­щит, на̄н тӯя та̄л по̄ляве̄н?"
4619,"Ме̄н о̄с кос по̄лявеме̄н, пил ос ла̄хс тэ̄ӈкве таӈхи­ме̄н."
4620,"Матхомыл, Ӯринэ̄ква ня̄врамыт палт та̄ртыла­ме̄н."
4621,"Я̄тил ня̄врамаквет, на̄н ань а̄мщит ханьще̄н, ӯй­рищ питит ва̄ре̄н, тынь­щаӈ ре̄пыгтэ̄н ос халан­ынт мощ касэ̄н."
4622,"Ме̄н сун­сы­ме̄н, на̄н со̄ль те ном­тыӈыт ос та̄ксарыт, Ӯрин­э̄ква на̄­нанн мыглуме̄н, тах та̄ра ма̄лтыпыг е̄мтапи."
4623,"Питит ва̄рсыт
Ня̄врамыт ща̄гтсыт, са̄с­нёлыг юи-па̄лт пуссын та нёвум­тасыт."
4624,"Питит ва̄руӈкве патсыт, ӯрин­э̄ква ӯйрищ хури ва̄рсыт, питит тӣвырн ӯнттыса­ныл."
4625,"Кассыт - ё̄втыл ня̄л та̄ратасыт, йӣвныл ос лувныл ва̄рим ёнгилыт хащсыт, тыньщаӈ ре̄пыг­тасыт, ма̄ньщи ос ханты йӣквыт йӣквсыт."
4626,Тувыл ка̄сыӈ ня̄врам атыӈ кам­петкал майвес.
4627,"Сосса мир о̄лупса урыл потыртэ̄гум
Ма̄хум халт Ӯринэ̄ква хурил масхатам нэ̄ ё̄ӈ­хатахтыглас, ня̄врамыт ёт по̄слахтас, китыгласлум, хотыл о̄лы, нэ̄ тох потыр­тас:
– Ам намум Светлана Юрьевна Токарева, Сургут­ский район Фёдоров­ский па̄вылныл ёхты­сум."
4628,"Тот этно­стой­бищат экс­кур­соводыг рӯпитэ̄гум, сосса мир о̄лупса урыл потыртэ̄гум."
4629,"Тамле кощ­тюмпара ам ка̄сыӈ та̄л ва̄рыглэ̄гум, ка̄сыӈе̄мт мо̄т маснут ю̄нтэ̄гум."
4630,"Усанов ханты о̄парищ нам колта̄глыт самын пат­сум, омагум-а̄тягум ос рӯ­та­нум пуссын ща̄нь ла̄т­ӈыл потыртэ̄гыт."
4631,"Ханты-Мансийск ӯст пыгум о̄лы, тынакт Ӯринэ̄ква хо̄тал тыт яныт­лылум, ань «То̄рум Маа» музейт мӯйлэ̄гум."
4632,"Ямал ма̄т о̄лнэ нэ̄
Любовь Александро­вна Филиппова, такви о̄парищ наме Сотруева, Ямал ма̄ Шурышкарский район Горки па̄вылныл о̄лы."
4633,"Ла̄ви, тот самын па­тыс, яныгмас, пӯльницат ма̄нь ле̄ккарыг са̄в та̄л рӯпитас."
4634,"Любовь Алек­сан­дро­вна омаге-а̄тяге, ща­ще̄­кваге-ане̄кваге пус­сын ща̄нь ла̄тӈыл по­тыр­тасыт, тав ма̄нь та̄гыл ханты мо̄йтыт, э̄ргыт хӯ­лыглас."
4635,"Нэ̄ тох ла̄выс:
– Ам ань апыгрища­нумн ханты мо̄йтыт мо̄й­тэ̄гум, пе̄с потрыт потыр­тэ̄гум."
4636,"Яныгмам па̄влумт увщим ос апыгрищанме̄н ёт конкурсын ханты а̄ка­нит ю̄нтсӯв, ханищтап ва̄рыг­ласӯв."
4637,"Увщи­ме̄нтыл потыр­тас­ме̄н, пе̄с порат ханты ма̄х­манув манху­рип а̄ка­нит ю̄нтыг­ласыт, хумус ва̄рыг­ласаныл, сус­сылтас­ме̄н."
4638,Тувыл колта̄г­лув янытлан нэ̄пакыл май­вес.
4639,"Тыг ам ня̄враманум палт мӯйлуӈкве ёхтысум, ань пенсиян патхатасум, ӯщлахтэ̄гум."
4640,"Ам ётум тыхо̄тал Соня ос Лёва апыгрищагум ё̄мыгтэ̄г, ня̄врамыт ёт мощ кассы̄г, поргащласы̄г, ӯйрищ пити ва̄рсы̄г."
4641,"Округ кӯщай нэ̄ о̄с мӯйлыс
Китыт щёс музейт 10 щислат «Ӯринэ̄ква хо̄тал» ва̄рыглавес."
4642,Та порат тув округ кӯщай нэ̄ Наталья Владимировна Комарова ёхталас.
4643,"Акван-атхатам ма̄хум ос ня̄врамыт ну­пыл са̄в ёмас, сымыӈ ла̄тыӈ ла̄выс."
4644,"Та̄н ётаныл касыс, ёнгасас, ӯйрищ пити ва̄рыс."
4645,"«То̄рум Маа» музей кӯщай нэ̄ Людмила Алек­сандровна Алфёрова сосса ма̄хум хансум нэ̄­па­кыт урыл потыртас – «По дороге на стойбище» (ты нэ̄пак Югра ма̄-витэ о̄вылтыт хасвес, са̄в хурит тув ва̄рим о̄лэ̄гыт), «На столе и вокруг него» ос «На свадьбе и после неё» нэ̄пакыг сосса мирыт о̄лупса ос культура урыл хансым о̄лэ̄г."
4646,"Людмила Александр­ов­на ма̄хум янытласанэ, ла̄выс, музейт та̄н ка̄сыӈ хо̄тпан ща̄гтэ̄гыт, ёхталэ̄н, ма̄ньщи ос ханты мир о̄лупса пӯмщалэлы̄н."
4647,"Я-ты, тӯя порав та ёх­тыс, Ӯринэ̄ква хо̄талт тох та мӯйлысув."
4648,"Я̄тил ма̄ньщи мир, пуссын пуста̄гыл ё̄мыг­тэ̄н, со̄тыӈыщ, щуни­ӈыщ о̄лэ̄н!"
4649,Светлана РОМБАНДЕЕВА
4650,"На̄н ул ва̄глын, мо̄лты таквс Ха̄льӯс район Тӯрва̄т пāвылт 17 та̄л яныт пыг Тимитрий Самбиндалов, Са̄вва ащо̄йкатэ ос Улякщи каӈке ёт ӯй ка̄тн-паттысыт."
4651,"Тувыл ма̄ньщи ма̄хумн ла̄тыӈ хӯлтсыт, та̄нки палтаныл ре̄тыӈ ю̄свой э̄тпост Ӯй йӣквуӈкве во̄всаныл."
4652,Мо̄лал Тӯрва̄т пāвылн ялум ма̄ньщит «Обь|чай» нампа колнакн во̄выг­лаве̄сыт.
4653,Та̄н тот «Ӯй йӣквнэ» ва̄рмалит пӯм­ща­ласыт.
4654,"Та̄наныл Алла Иштимирова-Посохова, нэ̄пак ловиньтан колт рӯ­питан нэ̄, тув акван-атыг­ласанэ ос та̄н мо̄т мӯй хо̄тпат ёт ща̄й айнэ сыс «Ӯй йӣкв» урыл потыр­тасыт."
4655,"О̄влэ̄т Са̄нтыр Тургачёв, «Хо̄тал» нампа А̄с-угор­ский театрыт рӯпитан хум, по̄слум ма̄нь кина сус­сылтас."
4656,Тав Ӯй йӣквнэ̄ныл порат матыр тот о̄лум тэ̄лат пуссын видео­каме­ран по̄слысанэ.
4657,"Ань то̄ва ма̄хум тувле нупыл сунсым пе̄с йис та̄гыл о̄лнэ са̄всыр накыт ка̄салэ̄гыт, мо̄таныт ма­тыр ущ та̄ра-паттыяныл, ос таияныл торгамтым йильпииг номсахтуӈкве ханищтахтэ̄гыт."
4658,Ань ты «Ӯй йӣквнэ нак» о̄выл щёс ма̄ньлат хум хо̄тпатн янытэ̄т тӯ­лыглавес.
4659,"Янгыщ Саран­па̄вылныл о̄лнэ хум хо̄т­пат тув ялсыт ос тӯлыг­лахтасыт, тыи Латимир Меров, Са̄нтыр Вьюткин, Пе̄тр Анямов, Денис Вынгилев ос А̄с-угорский театрыт рӯпитан артис­тат Са̄нтыр Тургачёв, ос хӯрум ягпыгыт – Ще̄рки Хозумов, Юван ос Улякщи Гындыбин."
4660,"Та̄н ма̄ньта̄гыл Дмитрий Георгиевич Агеев палт музыкальный школан ялантасыт, са̄ӈквылтапыл са̄ӈквылтаӈкве ханищ­таве̄сыт."
4661,"1990-ит та̄лытт Григорий Николаевич Сайнахов ос Каллистрат Петрович Лончаков, яныг­па̄лаг о̄лум хум хо̄тпаг, та̄нанылн пе̄с та̄ныт са̄ӈк­вылтасы̄г."
4662,"Ка̄сыӈ та̄н хоты порат ос хоты На̄й-О̄тырн са̄ӈк­вылтаӈкве э̄ри, манхурип маснутыл масхатым сус­сылтахтэ̄гыт, таит хӯлтыг­ласыт."
4663,Пыгыт ма̄ньщи хум йӣквыт йӣквуӈкве ма̄щ­тырыг ханищтаве̄сыт.
4664,"Ётыл Ханты-Мансийск ӯст ханищтапыт ва̄рыгла­ве̄сыт, тот пыгыт Светлана Алексеевна Попован «Ӯй ӯлылан э̄ргыт» ва̄ӈкве ханищтаве̄сыт."
4665,Пе̄с йис та̄гыл ва̄рыг­лым мо̄т накыт пуссын о̄с та̄ра-паттысаныл.
4666,"Ма̄н ань ты кина суснэ̄в порат, таил пӯмщалахтасӯв, ма̄ньлат ма̄хманув са̄всыр накыт ва̄нэ̄г о̄ньщияныл, нэ̄мат хащтāл тэ̄лат ёт акван ат тэ̄лыгтыяныл."
4667,"Светлана Алексеевна ла̄вме щирыл, Ӯй йӣквыт щар пе̄с йис та̄гыл хумус йӣкве̄сыт, тӯлыглаве̄сыт, ань щар аквта щире̄тыл йӣквуӈкве э̄ре̄гыт."
4668,"На̄й-О̄тыранув ма̄гыс йӣквнэ йӣквыт аквта ка̄т по̄сыл, ла̄гыл по̄сыл вос такталым йӣкваве, э̄ргын э̄ргыт аквта пинум ла̄тӈе̄т вос э̄ргавет."
4669,"Тот та̄н э̄сгын, та̄н по̄й­кщим ла̄тӈаныл о̄лэ̄гыт, та̄н ё̄р о̄ньще̄гыт, таима̄­гыс ма̄навн та ла̄тӈанылт э̄лаль по̄йкщаӈкве э̄ри."
4670,Ма̄ньщи э̄лумхо̄лас такви мире пе̄с о̄лупсатэ пуссын тот та̄ра-паттуӈкве ро̄ви.
4671,"Ще̄рки Хозумов Ӯй йӣквнэ ва̄рмальн о̄выл щёс ялыс, таве̄н тот сака пӯмыщ о̄лыс."
4672,Тав а̄пщиянэ ёт о̄с тӯлыглахтас.
4673,"Тав ла̄выс:
– Ма̄н ань хот-ща̄гтым о̄лэ̄в, нила хо̄таланув акв хо̄тал хольт минасыт."
4674,"О̄влэ̄т матыр ва̄руӈкве хӯрахласум, номсэ̄гум, матыр лю̄льсаӈ ул вос ва̄рсум."
4675,"Яныгнув ма̄хма­нум хӯнтлым, тэ̄лат ма̄кыг торгамтасанум ос ёмщакв та ва̄рсанум."
4676,"Ма̄н ма̄ньщи маснутыл масхатым о̄лсӯв, пуссын туп ща̄нь ла̄тӈыл потыр­тасӯв."
4677,"Нэ̄ хо̄тпат нупыл сунсым сака пӯмыщ о̄лыс, та̄н такем нё̄тнэ̄г сусха­тэ̄гыт, ёмас йӣквсыт."
4678,"Светлана Динисламова ты урыл пӯмыщ пищма хансыс, ётыл тах йильпи нэ̄пакыт та̄ратавет ос кина тах по̄славе."
4679,Ма̄н сака ӯрхатэ̄в.
4680,Тамара МЕРОВА
4681,Ма̄ньщи ос ханты пе̄с йис пора та̄гыл «Ӯринэ̄ква хо̄тал» янытлэ̄гыт.
4682,Ха̄льӯс районт о̄лнэ сосса ма̄хум ты ялпыӈ хо̄тал о̄с ка̄сыӈ та̄л ва̄рыглэ̄гыт.
4683,"Ӯринэ̄ква о̄влэ̄т лӯи ма̄н ёхты ос ма̄лтып, ёмас хо̄тал тыг та тоты."
4684,"Ягримт о̄лнэ ма̄ньщи, ханты ма̄хум «Ӯринэ̄ква хо̄тал» а̄лпыл янытлаӈ­кве о̄вылтахтасыт."
4685,Нэ̄ хо̄тпат во̄рн пӯрлахтуӈ­кве ялсыт.
4686,"Пасан ва̄рсыт, а̄ращ па̄лтсыт ос пӯрлах­тасыт."
4687,"Та̄нки ляпа рӯта­ныл ма̄гсыл пуста̄гыл о̄лнэ хо̄тал, со̄т ос щунь во̄всыт."
4688,"«Росток» нампа ня̄вра­мыт ӯргалан колт «Ӯри­нэ̄ква хо̄тал» янытлаӈкве а̄гирищит, пыгри­щит во̄­выглаве̄сыт."
4689,Ремёсла колт ос «Росток» колт рӯпитан ма̄хум ня̄врамыт ёнгыл ос касылыл ва̄рыгласа­ныл.
4690,"А̄гирищит, пыгрищит лӯи ма̄т о̄лнэ товлыӈ ӯйт урыл ма̄ньщи а̄мщил āм­щуве̄­сыт."
4691,Ня̄врамыт Ӯрин­э̄ква хурит по̄с­лысыт ос та юи-па̄лт то̄р-сāлм йӣвн нэ̄гсаласыт.
4692,Ялпыӈ хо̄тал ня̄врамыт Творчество колт о̄с ва̄­рыглавес.
4693,"Тув ялантан а̄гит, пыгыт «Ӯринэ̄ква хо̄тал» сосса ма̄хум хумус янытлэ̄гыт, та урыл кинал суссылтаве̄сыт."
4694,Ня̄врам­ыт ханищтан нэ̄ Анастасия Шарова та̄наныл сāвсыр щирыл ёнгалтасанэ.
4695,Ты та̄л Ягрим па̄вылт «Лучший костюм вороны» нампа касыл о̄выл щёс ва̄рыглавес.
4696,Ты касыл ма̄г­сыл нила ня̄врам ос акв хо̄тпа Ягрим­ныл ос Ха̄льӯсныл рӯпата ва̄р­сыт.
4697,Ю̄нтум масну­таныл ищ­хӣпыӈ ут хосыт суссылта­саныл.
4698,Галина Вынгилева ке̄тум потре ма̄ньщи ла̄тӈыл Людмила ТЕТКИНА хансыстэ
4699,"Ма̄ньполь э̄тпост Ханты-Мансийск ӯст «То̄рум Маа» музейт ханищтап ва̄рыглавес, сосса нэ̄квет маснутаныл пе̄с щирыл сакыл ю̄нтсаныл."
4700,"Тот ма̄ньщи нэ̄ Татьяна Ермиловна Тарасова ка̄саласлум, потрамасме̄н."
4701,"Ла̄ви, ма̄ньта̄гыл сакныл турло̄псыт, пальсакыт харты, ань ма̄ньщи супыт ос тучаӈыт ю̄нты."
4702,На̄н ань э̄лаль Татьяна Ермиловна потре ловиньтэлы̄н.
4703,– Амти о̄парищ намум Сангилева.
4704,"Яныг таквс э̄тпос 1965 та̄лт Ха̄льӯс район Кимкъясӯй па̄вылт самын патсум, тот яныгмасум."
4705,Школат Кульпаст ханищтахтасум.
4706,"Нёлолов класс а̄стламум юи-па̄лт Салехар­дын минасум, тот радио­опе­ра­тор судовой радио­связи тэ̄лан ханищтах­тасум."
4707,Тувыл Белоярский район Сосновка па̄вылн ке̄тве̄сум.
4708,"О̄влэ̄т телефо­нисткаг рӯпитасум, ётыл Сорум нампа па̄вылн ва̄нтлысум, тот «ГазПром» ма̄н патхатасум."
4709,"Хум ва̄рсум, наме Николай Васильевич Тарасов."
4710,"Кит ня̄врам о̄ньщиме̄н, пыг­ме̄н ще̄мьятэ ёт Сургут ӯст о̄лы."
4711,А̄гиме̄н Югорскыт рӯпиты.
4712,Омам Мария Дмитрие­вна Сайнахова Сӯкыръят яныгмас.
4713,Я̄сунтыт увщитэ Анна Дмитриевна Немдазина о̄лыс.
4714,"А̄тям Ермил Ильич Сангилев Ягримныл о̄лыс, Ялъюс па̄вылт самын патыс."
4715,"Колта̄глувт ат ня̄врам о̄лсув, ме̄н ань Надя увщиме̄нтыл хультсуме̄н, тав Кимкъясӯйт о̄лы."
4716,"Хунь пе̄нсиян патхата­сум, Белоярский ӯсн о̄л­мыгтасум, ка̄тыл матыр-а̄ти ма̄щтырлаӈкве пат­сум – ю̄нсхатэ̄гум, сакныл тур­ло̄псыт, пальса­кыт ос мо̄т сыре-сыр хора­мыт хартэ̄гум."
4717,"– Татьяна Ермиловна, сакныл татем нё̄тнэ хора­мыт ва̄рмын, щаквщуӈкве хо̄т ханищ­тахтасын?"
4718,"– Кульпас школат ня̄в­рамыт ханищтым ма̄нь­щи нэ̄ рӯпитас Анфиса Михайловна Хромова, сакныл матыр-а̄ти ва̄­руӈкве тав ты ма̄нав ханищ­тастэ."
4719,"Пальсакыт, олн­касыт ос мо̄т порма­сыт хартсӯв."
4720,"Тав сака ма̄щтыр нэ̄ о̄лыс, са̄всыр тэ̄лат урыл потыртас, са̄всыр ханищтапыт ма̄­навн суссылтас."
4721,Омам па̄квпалыӈ ма̄нь­щи супыт ю̄нтыс.
4722,"Хунь ю̄нсхатас, номилум, ма̄ньщи э̄ргыт э̄ргыс."
4723,Тав хосат а̄тимыг е̄мтыс.
4724,"Ам ань о̄с па̄квпалыӈ супыт ю̄нтэ̄гум, амки йинэ̄гум."
4725,"Нуйсахи ю̄нтсум, Ханты-Мансийск ӯст о̄лнэ Райшев нампа музей колн мислум, ань тот хо̄т та ханы, мирн суссылтаве."
4726,"Хӯл совныл тучаӈ ю̄нтсум, та̄н ва̄руӈкве ха̄сэ̄гум."
4727,"Омам хумус ма̄щтыр­лас, а̄нум ханищта̄лыстэ, ань та номтанум щирыл та щаквще̄гум."
4728,Сэ̄тапыл о̄с школат ханищтахтынэм па̄сыл саге̄гум.
4729,"Нилыт классыт а̄тям юв па̄ля пун тотыс, мощ ла̄кква-утсанэ, ам ляльтум ла̄ви: «Наӈ ань, а̄гикве, сэ̄тап ва̄рен, тувыл носки саген»."
4730,То̄нт шерстяной носки ла̄пкат ат тыналавес.
4731,"Сэ̄­тап ва̄руӈкве ханищтах­тасум, тувыл колта̄гыл ма̄х­манум пуссын носкил саг­санум."
4732,– Тамле ханищтапын наӈ ва̄тихал ёхталэ̄гын?
4733,– «То̄рум Маа» музейн ам ань о̄выл щёс ёхтысум.
4734,"2019 та̄лт Белоярский ӯст ос Касум па̄вылт о̄лнэ ма̄щтыр э̄кват ёт ва̄йхатсум, та̄н ётаныл щаквщуӈкве патсум."
4735,"Тувыл ялпыӈ хо̄талыт порат аквъёт выступай­тэ̄в, «Кӯринька» йӣкве̄в."
4736,"Ам ма̄ньщи э̄ргыт э̄рге̄гум, мир ёт ща̄нь ла̄тӈыл па­щалахтэ̄гум."
4737,Ма̄нти мас­нутанув масыянӯв.
4738,"Кон то̄­ва­накт ащирмаӈ, ракви ман тӯйи, ёмащакв мас­хатэ̄в, ул вос по̄ляве̄в."
4739,"Ханты нэ̄квет сака ка̄ркамыт, са̄всыр пормас, маснут ва̄ре̄гыт, ю̄нсха­тэ̄гыт."
4740,"Халанылт акваг ща̄нь ла̄тӈыл потыртэ̄гыт, ня̄враманыл ханищты­яныл, аквъёт йӣкве̄гыт, э̄рге̄­гыт."
4741,Ань потруме̄н та оиг­пас.
4742,Татьяна Ермиловнан пӯмащипа ла̄тыӈ ла̄ве̄гум.
4743,"Пус ка̄т, пус ла̄гыл вос о̄лы, са̄в нё̄тнэ пормас ка̄тыл вос ва̄ри."
4744,Светлана РОМБАНДЕЕВА
4745,Депутатыт сāпрани­яныл о̄лум хо̄талт ля̄ххал тотнэ ма̄хум мӯйлупсал майве̄сыт.
4746,Ка̄сыӈ та̄л «Думать по-югорски» касыл ва̄рыглаве.
4747,Мо̄лты та̄л оигпан порат 21 ля̄х­хал тотнэ хо̄тпат манос колыт та̄нки халанылт кассыт.
4748,Жюрит о̄лнэ ма̄хум са̄в ма̄ныл ке̄тум 135 са̄в­сыр ля̄х­ха­лыт ловинь­та­сыт.
4749,То̄ват аквторыг ём­щакв хас­мыт ос таи­ма̄гыс ты та̄лт кит хо̄т­паг акв места уртым но̄х-патсы̄г.
4750,Тох о̄выл места Ханты-Мансийск ӯсныл о̄лнэ «Новости Югры» нампа газетат рӯпитан хум Алексей Нейман ос Тюмень ӯст о̄лнэ «Тюменские известия» нампа редактор-хум Андрей Фатеев висы̄г.
4751,Китыт места Нефте­юганский районт «Югор­ское обозрение» рӯ­пи­тан кол ос «Ланге­пас+» телерадиокомпаният кӯ­щай нэ̄ Вероника Крыло­вич халт киттыг-уртвес.
4752,Хӯрмит местат «Ханты ясаӈ» газетат кӯ­щай ва̄ӈын нэ̄ Надежда Вах ос «Югра» теле­радио­компаният рӯпитан пыг Василий Сысуев патсы̄г.
4753,Тэ̄н сас Ханты-Мансийск ӯсныл о̄лэ̄г.
4754,Мо̄т журна­листыт диплом-нэ̄пакыл ос мӯйлуп­сал майве̄сыт.
4755,Ма̄н редакциявт Л.
4756,"Гурьева, У."
4757,"Данило, Г."
4758,"Кон­дина, Т."
4759,"Мерова, Н."
4760,"Рагимова, И."
4761,Самсонова ос Л.
4762,Теткина мӯйлупта­ве̄­сыт.
4763,Тамара МЕРОВА
4764,Ханты-Мансийск ӯст товтыл каснэ ва̄рмаль ты э̄тпос ловит хо̄талэ̄т щё̄пита̄лвес.
4765,То̄нт ма̄хум Россия са̄всыр ма̄ныл тыг ёхталасыт.
4766,Пуссын аквъёт хӯрум со̄тыра са̄виткем э̄лум­хо̄лас о̄лыс.
4767,Ты касыл рущ ла̄тӈыл «Югорский лыжный марафон» ла̄ваве.
4768,Ма̄н ма̄вт ты тэ̄ла нёлоло­вит щёс ва̄рыглавес.
4769,Округ кӯщай нэ̄ Наталья Комарова тув о̄с ялыс.
4770,Тав тот атхатам хо̄тпат пус­сын янытласанэ.
4771,Товтыл ха̄йт­нэ лё̄хъяс Ханты-Мансийск ӯс по̄хыт Горный я̄ ва̄тат ва̄рыглавес.
4772,"Тот ат, ва̄т нупыл ат ос атпан палыт ве̄рыста лё̄ӈхыт ва̄рыглаве̄сыт."
4773,"Ма̄хум ма­нах ве̄рыста ха̄йтуӈкве ве̄рмысыт, та лё̄хъясын хасхатыгласыт."
4774,Атпан ве̄рыста палыт лё̄ӈх хосыт са̄тса̄т арыг­тем э̄лумхо̄лас ха̄йтсыт.
4775,Та̄н халанылт о̄выл места Александр Большунов вис.
4776,Ты хум мо̄т хо̄тпатныл кит кӯм са̄витын са̄ртыннув ёхтыс.
4777,"Китыт места Рауль Шакирзянов, хӯрмит места ос Никита Поршев висы̄г."
4778,Никита хосат та̄гыл то̄втыл ха̄йтыгты.
4779,Ань ты касылн о̄выл щёс ёхталас.
4780,Хум но̄х-патнэ ма̄гыс са̄в ё̄р пиныс.
4781,Тав товтыл молях нуйхатме ма̄гыс то̄ва каснэ хо̄тпатныл са̄р­тын­нув ёхтыс.
4782,Нэ̄т халт о̄выл места ос Татьяна Сорина вис.
4783,Тав юи-па̄лэ̄т Наталья Непряева ос Юлия Ступак ёхтысы̄г.
4784,"Ты нэ̄квет тов­тыл мирхал касыл ва̄р­мальн ялманыл порат, пус­сын но̄х-патсыт."
4785,Ань ты хо̄тпат о̄с пуссын мӯй­лупсал майве̄сыт.
4786,Александр Большунов Брянский область Поды­вотье па̄вылт 1996 та̄лт самын патыс.
4787,Тав ма̄нь­та̄гыл товтыл ха̄йтуӈкве патыс.
4788,Па̄вылт такви яныт пыгыт ёт касыс.
4789,"Молях ха̄йтме ма̄гыс са̄в ма̄н касуӈкве ялан­та­лыс, са̄в щёс но̄х-патыг­лас."
4790,Тувыл ты тэ̄ла щирыл акваг э̄лаль та минас.
4791,Россият ос мо̄т хо̄н ма̄т са̄в щёс но̄х-патыглас.
4792,Ань хум ва̄т нупыл нила та̄лэ то̄влыс.
4793,А.
4794,"Большунов ла̄выс:
– Ам хунь хотты ма̄н касуӈкве ёхталэ̄гум, акваг о̄выл места винэ ма̄гыс номсахтэ̄гум."
4795,Ань са̄в хо̄тпа акв юи-па̄лт ха̄йтсӯв.
4796,"Ос хунь китыт ла̄кв ха̄йтуӈкве патсум, ма̄н хӯрум хо̄тпа хультсӯв."
4797,Тувыл ам мощ моляхнув ха̄йталтасум.
4798,"Ювле а̄ӈкватасум, насати китгагум юв хультсы̄г."
4799,Ос э̄лаль амккем та ха̄йтсум.
4800,"Ты касылт Сергей Устю­гов, Александр Легков, Евгений Дементьев, Евгений Белов, Алексей Червоткин ос товтыл ха̄йтсыт."
4801,"Та̄н мирн ёмщакв ва̄вет, Россия ма̄в ма̄гыс са̄в та̄л касэ̄гыт."
4802,Хумыт пуссын ма̄щтырыг товтыл ха̄йтэ̄гыт.
4803,Округувт ты касыл 2013 та̄л па̄сныл щё̄пита̄­лаве.
4804,Ты ва̄рмальн са̄всыр яныт та̄лыг о̄лнэ хо̄тпат ёхтуӈкве ве̄рме̄гыт.
4805,Ты тэ̄ла округ миркол кӯщаит ос Югра ма̄т товтыл каснэ Федерация та̄н э̄лаль тотыяныл.
4806,Касыл щё̄питан ма̄гыс «Открытие» нампа банк та̄н яныг нё̄тмил ва̄ре̄гыт.
4807,Ты та̄л товтыл ха̄йтнэ касыл та оигпас.
4808,Ань ты ёмас ва̄рмальн ма̄хум ос мо̄тыт та̄лт акван-атха­тыглэ̄гыт тах.
4809,"Округувт ты тэ̄ла таима̄гыс щё̄пи­та̄лаве, иӈ са̄внув ма̄хум товтыл ха̄йтуӈкве вос ёхталасыт."
4810,То̄нт нэ̄матыр а̄гм ат е̄мты.
4811,Пуста̄гыл о̄лэ̄н.
4812,Николай МЕРОВ
4813,Ты порат та̄л котиль э̄тпос 11 хо̄талныл ма̄ньполь э̄тпос 22 хо̄талэ мус округувт рӯпитан ле̄ккаранув ма̄нь па̄влытыт о̄лнэ мир уральтым яласасыт.
4814,Та̄н яныг ма̄шинатыл тотыглаве̄сыт.
4815,Ты машинат ищхӣпыӈ утыл та̄стым о̄лэ̄гыт.
4816,Тот пуссын аквъёт са̄тхуйплов ле̄ккар хо̄тпа рӯпитас.
4817,Та̄н нилахуйплов па̄влытн ёхталасыт.
4818,Ты ва̄рмаль урыл «Профессиональный патоло­гия Центр» колт рӯпитан яныг ле̄ккар хум Николай Ташланов потыртас.
4819,"Кӯщай хум ла̄вме щирыл, ле̄ккарыт Ха̄льӯс, Ханты-Мансий­ск­ий, Нижне­вартов­ский ос Сургутский райо­нытн ялсыт."
4820,Мо̄лты та̄л о̄вылтахтам па̄сныл ма̄ янытыл ма̄хум хащта̄л а̄гмыл е̄мтуӈкве патсыт.
4821,"Па̄влытт ты а̄гм ла̄кква ул вос та̄рамлас, ма̄хум ёмщакв уральта­саныл."
4822,"Ос ла̄всыт, та̄н са̄в мир акван-атхатнэ мāт, сӯпаныл, нёланыл марля то̄р-ло̄мтыл лап-пантым вос о̄щсаныл."
4823,"Ты щирыл хо̄тпа сакати мощ ӯрга­лахтым о̄лы, тав ты а̄гмыл ат ха̄хтаве."
4824,То̄нт ле̄ккарыт ос ма̄шина тармыл рӯпитан хо̄тпат ма̄нь па̄влытн миннэ э̄лы-па̄лт пуссын пӯльницат уральтаве̄сыт.
4825,"Са̄в хо̄талыт ялманыл сыс, матъёмас та̄н халанылт нэ̄мхотьют а̄гмыл ат е̄мтыс."
4826,"Па̄влыӈ хо̄тпат ты хащта̄л а̄гм урыл о̄с ём­щакв ва̄гыт, тыима̄гыс та̄н о̄с ӯргалахтым о̄лэ̄гыт."
4827,Округув янытыл ты хащта̄л а̄гм урыл мирн акваг потыртаве.
4828,"Николай Ташланов ла̄выс:
– Па̄влыӈ хо̄тпанув уральтан ма̄гыс иӈ са̄в­нув хо̄тал яласаӈкве э̄ри."
4829,То̄ванакт ле̄ккаранув э̄тииг е̄мтнэ мус ма̄хум ураль­тым хультсасыт.
4830,"Тот невро­лог, ма̄нь ня̄врам самын патуӈкве нё̄тнэ ле̄ккар, терапев­тыт ос мо̄т са̄в­сыр ле̄кка­рыт са̄в та̄л рӯ­питэ̄гыт."
4831,"Та̄н диагностика ва̄рнэ ут, лаборатория ос хо̄псыт уральтан ищхӣпыӈ ут ёт-тотыглэ̄гыт."
4832,"Округувт мир пусмал­тан департаментыт рӯ­пи­тан кӯщаит потраныл щирыл, ты та̄л иӈ са̄в со̄пас пиркāта ле̄ккарыт щё̄питавет."
4833,Та̄н туи порат э̄лын о̄лнэ ма̄хум палт яласаӈкве о̄вылтахтэ̄гыт.
4834,Ты хосыт ле̄ккарыт па̄в­ла­нувт са̄внув э̄лумхо̄лас уральтаӈкве ве̄рмияныл.
4835,"Па̄влыӈ ма̄хум са̄выӈ­па̄лэ ты а̄гмыл е̄мталэ̄гыт: со̄рыг а̄гм, алпи кӣвыр са̄всыр а̄гмыт (эндо­крин­ные) ос сым а̄гм."
4836,Ань тэ̄лы порат ле̄кка­рыт па̄влыӈ ма̄тт яласы­маныл сыс пуссын аквъёт хӯрум со̄тыра китса̄т арыг­тем э̄лумхо̄лас ураль­таса­ныл.
4837,Та̄н халанылт хо̄тса̄т онтоловса̄т нупыл хӯрум хо̄тпа – ты сосса ма̄хум.
4838,Ты хо̄тпатныл яныгса̄т са̄тлов нупыл онтолов э̄лумхо̄лас округ пӯльни­ца­тын э̄лаль уральтах­туӈ­кве ке̄тве̄сыт.
4839,Та̄н пал­таныл матыр а̄гм хо̄нт­вес.
4840,Тувыл ань юи-о̄выл та̄лытт са̄в э̄лумхо̄лас пувласпи-рак а̄гмыл е̄м­туӈкве патсыт.
4841,Ле̄ккарыт ты хосыт ма̄хум ва̄тихал уральтыяныл.
4842,Ты а̄гм пат­тат онтырса̄т арыгтем хо̄тпа пӯльницан э̄лаль уральтахтуӈкве ке̄тве̄сыт.
4843,"Са̄ртыннув ты та̄рвит а̄гм та̄ра-паттаве ке, таве пусмалтаӈкве кӯпнитнув паты."
4844,"Ос э̄лумхо̄лас пув­ласпи-а̄гме ёл-тӯйтытэ ке, тав акваг лю̄лиг е̄мты."
4845,Тав тыщир мощща та̄л о̄лы.
4846,"Ма̄хумаквет, на̄н ва̄ти­хал пӯльницан уральтах­туӈкве ялантэ̄н."
4847,"Па̄влынт пӯльница а̄тим ке, ле̄кка­рыт ёхталанэ̄ныл порат, та̄ра тув минэ̄н."
4848,"Ань ма̄нь па̄влыӈ ма̄н ка̄сыӈ туи на̄иӈха̄п, тэ̄лы порат ос ле̄ккарыӈ ма̄ши­нат яласэ̄гыт."
4849,Тот са̄всыр ищхӣпыӈ утыт щё̄пи­тым о̄лэ̄гыт.
4850,Та ле̄кка­рытн янытэ̄т уральтаӈкве ве̄р­ма­ве̄н.
4851,Пустагыл о̄лэ̄н.
4852,Николай МЕРОВ
4853,Ань округувт юи-о̄выл та̄лыт сыс са̄в ня̄врамыт касуӈкв ханищтавет.
4854,"Ос ма̄нь па̄влыӈ ма̄т тамле ка̄ркам хо̄тпа те о̄лы, то̄нт тот о̄лнэ а̄гит-пыгыт каснэ ва̄рмальн ялуӈкве о̄с сака ка̄саще̄гыт."
4855,Ханты-Мансийский районт ма̄нь па̄выл о̄лы – Кышик.
4856,Тот са̄выӈпа̄лэ ханты ма̄хум о̄лэ̄гыт.
4857,"Та̄н са̄всыр ялпыӈ хо̄талыт ва̄рыглэ̄гыт, мӯйлэ̄гыт."
4858,Та э̄тпост «Ӯринэ̄ква хо̄тал» янытламаныл порат тот Иван Владимирович Лозямов ёт потыртасӯв.
4859,"Тав такви рӯпататэ ос колта̄глэ урыл тох ла̄выс, омаге-а̄тяге хантыиг."
4860,"Оматэ наме Лидия Михайловна, а̄тятэ ос Владимир Яковлевич."
4861,"Тэ̄н ань тыг мус рӯпитэ̄г, юн пенсия-олн вим нас ат ӯнлантэ̄г."
4862,"Сас Кышик па̄вылныл о̄лэ̄г, Ямал ма̄т мощ о̄с о̄лсыт."
4863,Иван пыге̄н тот самын патыс.
4864,Тувыл та̄н ювле округувн ёхтысыт.
4865,"Хӯрум та̄л ювле хультум порат Иван клуб-колт рӯпитаӈкв патыс, ня̄вра­мыт касуӈкве ханищтан хо̄тпаг тув вуйвес."
4866,"Тав рӯпататэ урыл мощ по­тыртас:
– Ам палтум 13 та̄ла­ныл то̄влум ня̄врамыт ёх­талэ̄гыт."
4867,Ань хусахтем пыг касуӈкве ханищтахтэ̄гыт.
4868,Ты касылыт рущ ла̄тӈыл тох ла̄вавет –националь­ные виды спорта.
4869,"Тот ня̄врамыт сун ӯлтта пор­гуӈкв, тыньщаӈ ре̄пыг­таӈкве, э̄лаль хӯрум щёс порыгмаӈкве, са̄грап па̄х­втуӈкве ос йӣво̄выл ёт ха̄йтуӈкве ханищтыянум."
4870,"Ам Ямал ма̄т о̄лмумт амти ты касылыт ханищ­та­санум, ёмащакв касуӈкв ха̄сэ̄гум."
4871,"Ань па̄влувт о̄лнэ пыгыт клубн ёхталаӈкв во̄виянум, ты каснэ ва̄р­малит ёмащакв вос ва̄га­ныл, ёмащакв касуӈкв вос ве̄рме̄гыт."
4872,"Иван ла̄выс, ты корона­вирус а̄гм та̄рамламе э̄лы-па̄лт та̄н мо̄т ӯсытн ос па̄влытн касуӈкве акваг ялантасыт."
4873,"Тот па̄выл пыгыт но̄х-патыгласыт, о̄выл местат вуйласыт."
4874,Па̄вланылт то̄ва пыгыт татем та ёмащакв ка­суӈкв ха̄сэ̄гыт.
4875,Ялпыӈ хо̄тал о̄лум порат Степан Фищук яныгса̄т арыгтем щёс сун ӯлтта порыгмас.
4876,Щар э̄л Егор Сигуев порыгмас.
4877,Тыньщаӈ ос са̄в щёс Сергей Шубин ре̄пыгтас.
4878,Та̄н пуссын ань янытлаве̄сыт.
4879,Иван Лозямов па̄вылт о̄лнэ мо̄т ма̄хум ёт о̄с рӯпиты.
4880,Хум хо̄тпат ёт та̄н район па̄лыл ва̄рыглан са̄всыр касылытт касэ̄гыт.Бильярд ос шахматы щирыл каснэ ма̄тт но̄х-патум хо̄тпа район па̄лыл янытлаве.
4881,"Матъёмас ма̄нь па̄вылт тамле ка̄ркам хум о̄лы, пыгыт тав ла̄тӈе сака хӯнтлэ̄гыт, тав палтэ ханищтахтуӈкв ка̄сащим ялантэ̄гыт."
4882,Валентина УЗЕЛЬ
4883,Общественный палатат рӯпитан ма̄хум «Час с министром» намаим сапра̄нин Ханты-Мансийскат акван-атхатыгласыт.
4884,Тот промышленность департаментыт кӯщай хум К.С. Зайцев ёт потыртасыт ос са̄всыр тэ̄лат ва̄рнэ хо̄тпат китыгласыт.
4885,"Кирилл Зайцев ла̄выс:
– Ань Юграт агро­промыш­ленный тэ̄лат, ты тэ̄пкант матыр янмалтан манос ӯйхул о̄щнэ ма̄гыс рӯпата, маткем но̄х-во̄р­малтаве."
4886,"2020 та̄лт округ миркол па̄лыл маим ол­ны­тыл тамле рӯпатат пуӈк­тотнэ кӯщаит ӯйхулыт ян­малтан коланыл ёмщакв щё̄питасаныл, мо̄т ма̄т комбикорм, пум ёвтсыт ос тыг тотсыт."
4887,Ма̄хум ань ёмас щаквитыӈ ос нё̄в­лиӈ тэ̄нут ла̄пкат ёвтуӈ­кве ве̄рме̄гыт.
4888,"Округ программан хансым тамле тэ̄лат э̄лаль аквтох щё̄питаӈкве патыянӯв ке, то̄нт олн сэ̄лнут, мирн нё̄тмил ва̄рнэ накыт ос ма̄-вит ӯргалан ва̄рмалит щар но̄х-паттыянув."
4889,"Мо̄лты та̄лт акв касыл ва̄рыглавес, хоты кол­та̄г­лыт ӯйхул янмал­таӈкве ка̄саще̄гыт."
4890,Хансум проек­таныл щирыл хӯрум кол­та̄глыт пе̄рияве̄сыт ос пе̄рма ва̄рнэ ма̄гыс суб­сидия-олныл нё̄тве̄сыт.
4891,"Ты кастыл ма̄нь па̄влыӈ ма̄тт о̄лнэ хо̄тпат рӯпата о̄ньще̄гыт, тувыл ма̄хум ёмас тэ̄нутыл щё̄питавет, тав кос тэ̄пкант янмал­таве, тав кос щаквитыӈ манос нё̄влиӈ тэ̄нут вāраве."
4892,"Тэ̄нут ва̄рнэ то̄ва колыт ань мирн ва̄ӈкве патве̄­сыт, та̄н пуссын «Сделано в Югре» нампа ла̄тыӈ ос по̄с о̄ньще̄гыт."
4893,"Округ янытыл 271 предприниматель-колыт тамле по̄сыл мӯй­луптаве̄сыт, тыгыл 102 – агропромышленный тэ̄лат рӯпитан колыт майве̄сыт."
4894,"Ханты-Мансийский район Троица па̄вылт ООО «Богдашка» нампа пе̄рма о̄лы, ань тот пуӈктотнэ хум Владимир Башмаков такви рӯпататэ о̄вылтыт китыглавес."
4895,"О̄йка ла̄выс, мисаныл ма̄гсыл пум ёвтнэ ос тыг тотнэ ва̄рмаль та̄рвитыг о̄лыглы."
4896,"Ляпат о̄лнэ пум­кананыл то̄ванакт витн а̄маравет, пум ва̄руӈкве ат а̄лыме̄гыт, мо̄т ма̄т та ёвтэ̄гыт."
4897,"Субсидия-олныл нё̄тавет ке, сака ёмас."
4898,"Я̄ӈк нāтнэ э̄тпост «Богдашка» кол рӯпита­нэ̄тэ 25 та̄лэ то̄влы, та̄н о̄выл та̄лт туп 35 мис о̄щ­сыт, ань 1 со̄тыра 200 поснэ мис о̄ньще̄гыт."
4899,Са̄в та̄л сыс йильпи ищхӣпыӈ утыл коланыл щё̄питаса­ныл.
4900,"Тувыл та̄н па̄вланыл­ныл ӯс мус ёмас лё̄ӈх ва̄раве ке, кӯпнитнуве̄г е̄мты."
4901,Щаквитыӈ тэ̄нут ла̄пкан та̄ра тах тотавет.
4902,Ты та̄рвит ва̄рмалит пуссын ань осн-пат­ты­саныл ос пермер-хо̄тпат нё̄туӈкве тах патавет.
4903,Тамара МЕРОВА
4904,Са̄в та̄л ювле хультум порат Ха̄льӯс район Хулюмсӯнт па̄вылт йильпи школа ӯнттуӈкве о̄вылтавес.
4905,Нэ̄пакыт щирыл ня̄врамыт ханищтан кол 2016 та̄лт а̄стлаӈкве э̄рыс.
4906,"А̄гит, пыгыт ты мус пе̄с школан ялантэ̄гыт."
4907,"Ты йильпи яныг колт 140 ня̄врам ханищтахтуӈкве ос искусство-колт 75 а̄ги­рищит, пыгрищит ялан­таӈкве тах патэ̄гыт."
4908,Ты та̄л ре̄тыӈ ю̄свой э̄тпост яныг кӯщай нэ̄ Наталья Комарова сап­ра̄ни ва̄рыглас ос округ янытыл районный миркол кӯщаит тув во̄выгласанэ.
4909,"Ха̄льӯс район Хулюмсӯнт па̄выл школа хоты порат а̄стлаве, та урыл та̄н по­тыр­тасыт."
4910,"Наталья Комарова ла̄выс, та па̄вылт ханищ­тахтын кол 78% са̄витыг ӯнт­тувес ос во̄ртур э̄тпос мус а̄стлаӈкве тах э̄ри."
4911,Па̄влыӈ ня̄врамыт сӯкыр э̄тпос о̄выл хо̄талэ̄т йиль­пи школан вос минэ̄гыт.
4912,Ха̄льӯс район миркол кӯщай Владимир Фомин пуссын э̄рнэ нэ̄пакыт ты щисла мус ёмащакв ва̄руӈкве ла̄выс.
4913,Ань «ХАКИ» нампа организация Хулюмсӯнт па̄выл школа ӯнттытэ.
4914,"Сӯкыр э̄тпос йильпи школа а̄стлаве ман а̄ти, ты урыл па̄выл миркол кӯщай Ярослав Ануфриев китыгласлум."
4915,"Тав ла̄выс:
– Ань исна­сыт, а̄вит, о̄люпыт ос мо̄т э̄рнэ утыт тэ̄лы лё̄ӈхыл ма̄­шинал тотве̄сыт, кол ӯнттын хо̄т­пат тот рӯпи­тэ̄гыт."
4916,"Та̄н йильпи колыг ань ёма­щакв щё̄­пи­тыя­ныл, о̄лю­пыл са̄ртыяныл."
4917,Тэ̄лы та̄н лё̄ӈхын пиннэ плитка ос 30 тонна це­мент тот­сыт.
4918,Йильпи кол ӯнттын ма̄ныл а̄стлаӈкве 25 э̄лумхо̄лас ёхтысыт.
4919,"Та̄н ла̄ве̄гыт, сӯкыр э̄тпос о̄выл хо̄талэ мус школа тах ӯнттыяныл."
4920,Школа по̄хыт о̄лнэ лё̄ӈхыт мӯсхалыг ва̄руӈкве улпыл ат āлы­ме̄гыт.
4921,Ань та̄н ханищтахтын кол спортзал кола̄латэ ёмащакв ва̄рсаныл ос иснасыт ва̄руӈкве о̄выл­тах­тасыт.
4922,"Туи Та̄гт я̄ хосыт ня̄врамыт мāгсыл паса­ныт, уласыт ос мо̄т э̄рнэ ханищтахтын пормасыт тах тотавет."
4923,Людмила ТЕТКИНА
4924,Ты та̄л о̄выл газетавт ма̄н Ха̄льӯс район Кимкъясӯй па̄вылт о̄лнэ мир я̄рмум ва̄рмаляныл урыл потыр хансыгласӯв.
4925,Та па̄вылт ма̄хум интернет ос сотовый связь та̄л о̄лэ̄гыт.
4926,"Та̄н ты ищхӣпыӈ утыл хунь ва̄равет, ма̄н Ха̄льӯс район миркол кӯщай Владимир Фомин пищ­мал ке̄тыглас­лӯв."
4927,"То̄нт тав хансыс, Кимкъясӯйт о̄лнэ мир со­товый связил ос интер­нетыл ат ва̄равет, ты рӯпата ма̄гсыл миркол олн щар ат о̄ньщи."
4928,Ты юи-па̄лт ма̄н округувт рӯ­пи­тан са̄всыр департамен­тын китыглах­тын ла̄тыӈ хансыг­ласӯв.
4929,Ты накт пищ­мал ювле ке̄твесӯв.
4930,Акв ла̄тыӈ информа­ционный технология щи­рыл рӯпитан депар­та­ментныл ёхтыс.
4931,"Тот рӯпитан ма̄хум хассыт, Кимкъясӯй па̄вылт ань мощща мир о̄лы, тыима̄г­сыл тув ищхӣпыӈ ут ат ва̄раве."
4932,Ювле хультум та̄лт Кимкъясӯй па̄вылт на̄й харыгтан кол интер­нетыл ва̄р­вес.
4933,Ты та̄л сӯкыр э̄тпос 30 хо̄талэ мус «Ростеле­ком» нампа организация та па̄выл пӯльницат ос школат спутник щирыл рӯпитан интернет тах ва̄ри.
4934,Ма̄н о̄лнэ ма̄вт «IT-стойбище» нампа про­грамма ань рӯпиты.
4935,Ты хосыт ма̄-вит ӯргалан департамент пуӈктоты.
4936,"Сосса ма̄хумн нё̄тнэ про­грамма хосыт Кимкъясӯй па̄вылт о̄лнэ мир ищхӣ­пыӈ утыл ва̄раве ман а̄ти, ма̄н китыглахтан ла̄тыӈ тув о̄с ке̄тыгласӯв."
4937,"Тот рӯпитан кӯщай хансыс, ты программа хосыт туп пе̄с йис ма̄т ос во̄рт о̄лнэ сосса ще̄мьят нё̄тавет ос интернетыл ва̄равет."
4938,Ма̄н округувт «Стойби­щ­ная школа-сад» о̄лы.
4939,"Кимкъясӯй па̄вылт ты нэ̄­пак щирыл ёмас интерне­тыл ва̄руӈкве ро̄ви ман а̄ти, ханищтап ос ма̄ньлат хо̄тпат ва̄рмаляныл щи­рыл рӯпитан департа­мент кӯщай китыгласлӯв."
4940,"Тав хансыс, ты программа ма̄нь па̄вылквет ос во̄рт о̄лнэ ще̄мьят ма̄гсыл рӯ­питы."
4941,"Ос тот о̄лнэ ще̄мьят интернетыл ва̄руӈкве нё̄тавет, хо̄т школа ос ня̄врам ӯргалан кол а̄тим."
4942,"Кимкъясӯй па̄выл ты хо­сыт о̄с ат нё̄таве, тот школа ос садик рӯпитэ̄г."
4943,"Кӯщаит хас­сыт, интер­нет рӯпитан ма̄г­сыл Кимкъясӯй па̄вылт о̄лнэ ма̄хум та̄нки обору­до­вание вос ёвтэ̄гыт."
4944,«Газ­пром космические системы» ос «Радуга-интернет» нампа кит орга­низацияг па̄влыӈ ще̄мьят ищхӣпыӈ утыл ва̄руӈ­кве ань ве̄рме̄гыт.
4945,Людмила ТЕТКИНА
4946,Яныгпо̄ль э̄тпос нёлоловхуйплов хо̄талт хо̄тыт созывын мирн пе̄риим хо̄тпат 51 сапра̄нияныл о̄лыс.
4947,"Та̄н ва̄т нупыл ат са̄всыр тэ̄лат мӯсхалыг суссаныл, тув э̄рнэ ла̄тыӈ хӯлтсыт ос то̄ва са̄кконыт пирмайтасаныл."
4948,Ты э̄лы-па̄лт акв депутат С.П. Елишев ос культура тармыл рӯпи­тан нэ̄ Н.В. Дмитриева «Почётный грамота ХМАО-Югры» нампа нэ̄пакыл мӯйлуптавесы̄г.
4949,Тувыл кит хо̄тпаг хӯрум та̄л сутьяг рӯ­питаӈкве паттувесы̄г.
4950,"Та юи-па̄лт депутатыт округ бюджет са̄ккон щи­рыл олныт хоталь ло­винь­тым о̄лсыт, та урыл потыр­тасыт ос таквсы пе̄рияп ва̄рнэ ма̄гыс сыре­сыр ва̄рмалит та̄ра-пат­тысыт."
4951,"Округ бюджет олныт ловиньтан нэ̄ Вера Дю­дина тамле ла̄тыӈ то­тыс, хӯрум та̄л сыс сэ̄лнэ олнанув ка̄сыӈъе̄мт са̄в­ме̄гыт, ань 2021 та̄л сыс 2,3 млдр солко̄ви са̄витыг е̄мты, 2022 та̄лт – 11,5 млдр солко̄ви, 2023 та̄лт – 12 млдр солко̄ви."
4952,"Ань ты та̄лыт сыс сэ̄лым олныт пуссын акван-ловинь­тавет ке, то̄нт 2020 та̄лт 226,2 млрд солко̄ви сэ̄лэ̄в тах, 2022 та̄л сыс – 238 млрд солко̄ви ос 2023 та̄лт – 243,5 млрд солко̄ви."
4953,"Тувыл са̄выӈ­па̄лэ олныт са̄всыр про­грамман ла̄кква-уртве̄сыт ос тох мирн нё̄тмил ва̄рнэ, ма̄хум пусмалтан ма̄гыс, колыт ӯнттын ос лё̄ӈхыт ва̄рнэ ма̄гыс, ЖКХ, спорт ос туризм ва̄рмалит щи­рыл холтавет тах."
4954,Са̄внув олныт ма̄хум кон колпо̄х ма̄наныл ёмщакв щё̄пи­тан ма̄гыс ос пе̄с колыт хот-ло̄сталан ма̄гыс та̄с­ты­сыт.
4955,Таквсы порат ма̄хум округ ос Государствен­ный Думан мо̄т депута­тыт пе̄рияӈкве патэ̄гыт.
4956,"Ань коронавирус-а̄гм о̄лнэ паттат нэ̄пак та̄ратан ва̄рмаль хӯрум хо̄талн ва̄раве, таима̄гыс то̄ва тэ̄лат мо̄т щирыл щё̄пита­вет."
4957,"Ты сапра̄нит избира­тельный комиссия, Думан пе̄риян хо̄тпат урыл, па̄­выл, ӯс мирколн кӯщаит пе̄риян урыл ань са̄кко­ныт мӯсхалыг суссаныл ос пирмайтасаныл."
4958,"Ты коныпал транс­порт о̄вылтыт хан­сым са̄кко­нын йильпи ла̄тыӈ хӯлт­сыт, 16 та̄л иӈ ат то̄влын ня̄врамыт автобуст олн ойтуӈкве ат ке ве̄рме̄гыт, та̄наныл кон ня̄влуӈкве ат ро̄ви."
4959,Тувыл лё̄ӈх ма̄­гыс олн ойтнэ ва̄рмалит ос во̄раян хо̄т­пат ма̄гыс хансым ла̄тыӈ хӯнтлысыт ос са̄кконыг сас пирмай­тавесы̄г.
4960,"Ты сапра̄нит мирн нё̄тмил ва̄рнэ депар­тамент кӯщай нэ̄ Тереза Пономарёва, округ Счёт­ный палатат пуӈктотнэ хум Владислав Маркунас, э̄лумхо̄лас праванэ ӯрга­лан уполномоченный кӯ­щай нэ̄ Наталья Стребкова 2020 та̄л сыс ва̄рум рӯ­патаныл о̄вылтыт пуссын потыртасыт."
4961,Тувыл сосса ма̄хум пе̄с пора та̄гыл о̄лупсаныл э̄лаль тотнэ накыт та̄ра-паттысыт.
4962,Ты э̄лы-па̄лт Ассамблеят са̄в­сыр кӯщаит ищхӣпыӈ ут хосыт акван-атыглаве̄сыт ос та̄н янгыщ хӯл алыщлан тэ̄лат палт матыр хаснэ ла̄тӈыт хо̄нтсыт.
4963,Ань та хо̄тал сыс де­путатыт лов са̄ккон ос хӯ­румхуйплов са̄всыр по­становленият пирмай­тасыт.
4964,Тамара МЕРОВА
4965,Сӯкыр э̄тпос 17-19 хо̄таланэ̄т ма̄н о̄лнэ ма̄в мире нэ̄пак та̄ратан ма̄н о̄с тах та во̄ваве.
4966,"То̄нт ма̄н са̄всыр Думан (Государственный, Тюменский область, окружной, районный ос городской) депутатыт ос яныг ӯсыт, районыт кӯщаит тах пе̄рие̄в."
4967,Ма̄нь па̄влыӈ ма̄тт ос во̄рт о̄лнэ хо̄тпат ты э̄тпос 29 хо̄талныл ма̄хум пе̄­рияӈкв та о̄вылтахтэ̄гыт.
4968,Та̄н палтаныл кӯщаит нэ̄­пак та̄ратан то̄тапсов ёт та̄нти тах ёхталэ̄гыт.
4969,"Ос яныг па̄влытт, ӯсытт о̄лнэ ма̄хум во̄ртур э̄тпос 17 хо̄­талныл 19 хо̄талэ мус пе̄­риян ма̄н ялуӈкв тах ве̄р­ме̄гыт."
4970,Округувт 741 я̄нас ко­лыт тах пӯнсавет.
4971,"Тот хо̄т­пат пуссын по̄слуӈкв пата­вет, нэ̄матыр ла̄палахтын ва̄р­маль ул вос о̄лы."
4972,Ос «о­б­щественный наб­лю­датель» нампа э̄лмхо̄ласыт тот хо̄тал палыт ӯнлуӈкв патэ̄гыт.
4973,"Та̄н тӯяг ос лӯпта э̄тпост ханищтаве̄сыт, ты ма̄хум ань ёмащакв ва̄­ганыл, пе̄риян ма̄т хумус щё̄питым вос о̄лэ̄гыт ос тот мир сака акван ул вос атхатыглэ̄гыт."
4974,"Избирательный комис­сия колт рӯпитан кӯщай хум Денис Корнеев пе̄риян ва̄рмаль уральтым са̄в та̄л рӯпиты, ты рӯпата ва̄гтэ."
4975,"Тав потыртаме щирыл, наблюдатель-хо̄тпат ма̄к э̄рнэ рӯпата ва̄ре̄гыт."
4976,"Та̄н нэ̄пак та̄ратан колн ёхта­лан хо̄тпат ловиньтыя­ныл, видео хосыт ты тэ̄ла уральтыяныл."
4977,"Кос хо̄т ма̄­хум нэ̄пак та̄ратаӈкве па­тэ̄гыт, та̄н пуссын тинан тах по̄славет."
4978,Ань ты э̄тпос 13 хо̄талэ мус депутатыг рӯпитаӈкв ка̄сащан хо̄тпат наманыл та̄ра та паттуве̄сыт.
4979,"Ты та̄л сака са̄в э̄лмхо̄­лас ты рӯпатан вораты:
– Государственный Думан - 19 хо̄тпа пе̄рияхты (политический партия па̄лныл -17 хо̄тпа, 2 хо̄тпа – тэ̄нти пе̄рияхтэ̄г);
– округ Думан – 404 хо̄тпа;
– Тюменский область Думан – 35 хо̄тпа;
– районный ос го­родс­кой Думатн – 1 со̄тыра 173 хо̄тпа."
4980,Са̄кконыт хаснэ ма̄тт рӯпитаӈкве ка̄сащан хо̄т­пат ты э̄тпос 4 хо̄талэ мус та̄нти нэ̄паканыл тув те̄тсаныл.
4981,"То̄ва хо̄тпат ты кос тот рӯпитаӈкв ном­сысыт, ос матрыг пе̄риях­туӈкв ат ка̄сащасыт, нэ̄па­каныл ювле висаныл."
4982,Мир пе̄риян тэ̄ла ма̄н округув ма̄гыс – ты о̄с сака э̄рнэ ва̄рмаль.
4983,Ань о̄лнэ ма̄в янытыл ты рӯпатан ма̄к номтыӈ ос сэ̄ръёр хо̄тпат пе̄рияӈкв э̄ри.
4984,"Та̄н маныр са̄кконыт пирмайтэ̄гыт, та щирыл мир э̄лаль о̄луӈкве тах та паты."
4985,Сӯкыр э̄тпос 17-19 хо̄­таланэ̄т округув янытыл нэ̄пак та̄ратаӈкве та патэ̄в.
4986,Валентина Хозумова
4987,Во̄ртур э̄тпос 8 хо̄талэ̄т Ханты-Мансийск ӯст нэ̄пак о̄щнэ колт ма̄хум мо̄йт ва̄нэ ханты хум Владимир Егорович Енов ёт хо̄нтхатыгласыт.
4988,"О̄выл ла̄тыӈ библиотекат рӯпитан нэ̄ Любовь Коробицина ла̄выс:
– Ань ка̄сыӈ та̄л ты э̄тпос 9 хо̄талэ ма̄ янытыл о̄лнэ мощщаг хультум сосса мирыт янытлан хо̄­талыг ла̄ваве."
4989,"Ты сака э̄рнэ ялпыӈ хо̄тал, тав хо­сытэ̄т ка̄сыӈ ма̄т яныг кӯщаит сосса ма̄хманыл о̄вылтыт номсэ̄гыт, нё̄т­милыл ва̄рияныл, куль­тураныл ос ла̄тӈаныл хот­таль ул вос со̄йми, но̄х вос во̄рмалтыяныл."
4990,"Югра ма̄вт сосса ми­рыт о̄с о̄лэ̄гыт – хантыт, ма̄ньщит ос ё̄рн ма̄хум."
4991,"Учё­ныитн, этнографытн та̄н о̄лупсаныл, ла̄тӈаныл са­ка янытлавет, ханищта­вет, культураныл э̄лаль тотаве."
4992,"Мощщаг хультум ка̄сыӈ мир ма̄ янытыл о̄лнэ культура тэ̄ла палт тӯлым о̄лы, тав янытлаве, о̄лупсатэ учёныитн та̄ра-паттаве, са̄в научный пот­рыт хансэ̄гыт."
4993,"На̄н ань мо̄йт ва̄нэ ханты хо̄тпа ёт ва̄йхатэгы̄н, наме Владимир Егорович Енов."
4994,"Тав «Ханты ясаӈ» газета ва̄рнэ колт рӯпиты, ща̄нь ла̄тӈыл потрыт хансы."
4995,"Член Союза журналистов России, член Союза писа­телей России намыл май­вес."
4996,Сосса мирыт Ас­со­циа­ция па̄лыл «За вер­ность Северу» ма̄гылн та­гатан по̄сыл майлувес.
4997,"Владимир Егорович хӯрум нэ̄пак та̄ратас: «Сказы рода Правдивых людей», «Подарок менк­ва» ос «Обские сказы»."
4998,"То̄ва потранэ финно-угорский мирыт – ма­рийцыт, мордва, удмурт ос саран ма̄хум ла̄тӈыг толмащлаве̄сыт."
4999,"Тувыл Владимир Его­рович такви о̄лупсатэ урыл мощ потыртас:
– Ам са̄в ня̄врамыӈ колта̄глыт самын патсум, Карвожи па̄вылт Шу­рышкарский район Ямал ма̄т."
5000,"А̄тям хӯл алыщ­­лас, во̄раяс."
5001,"Па̄выл яныг­хо̄тпанув, колта̄гыл ма̄х­манув акваг мо̄йтсыт."
5002,"Ма̄н, па̄выл ня̄врамыт, мо̄йт хӯнтлым яныгмасув."
5003,Шко­ла а̄стламум юи-­па̄лт Азовский ры­боучасткат хӯл алыщлым рӯпитасум.
5004,"Армиян ялсум, Германия ма̄т танковый частит лу­сытасум."
5005,"Ётыл Томск ӯст о̄лнэ институтн ха­нищ­тахтуӈкв минасум, рущ ла̄тыӈ ос литература ха­нищтан хо̄тпаг патсум."
5006,Школат са̄в та̄л рӯпитасум.
5007,"Ща̄нь ла̄тӈув ос хан­ты мирув урыл са̄в ном­сахтасум, пе̄с йис пот­ранув, мо̄йтанув акваг номтыт о̄щсанум."
5008,"Тувыл школаныл по̄хан та ми­насум, тыгле йисум."
5009,"Тыт, Ханты-Мансийск ӯст, о̄влэ̄т ГТРК «Югория» те­левидение ма̄гыс хан­ты предачат ва̄рсум, ётыл­нуве ос ханты газета щё̄­питан колн патхатасум."
5010,"Ты рӯпата а̄нумн сака мӯсты, ща̄нь ла̄тӈыл пот­рыт, стихыт хансэ̄гум, хан­ты ма̄хманув о̄лнэ ма̄н ялантэ̄гум, мо̄йтаныл ёл-хансыянум."
5011,Атхатам хо̄тпатын нэ̄­пак хаснэ хум ханты ос рущ ла̄тӈыл «Ханты пыг ос Миснэ а̄ги» ос «Тулё̄выл яныт кит пыг­рищиг урыл» мо̄йтыг мо̄йтыс.
5012,"Янге-ма̄не татем хӯнт­лысыт, тувыл хум ки­тыг­лавес, яныгмаме по­рат улпыл са̄в нэ̄пак ловинь­тас, хоты мир потрыт ос мо̄йтыт щар ма̄кыг о̄щсанэ, ловиньтасанэ."
5013,"Владимир Егорович ла̄выс:
– Я̄тил а̄гирищит-пыг­рищит, са̄в нэ̄пак ло­виньтэ̄н."
5014,"Э̄лумхо̄лас хунь са̄в ловиньты, тав тах са̄в ва̄ӈкве ос ёмащакв по­тыртаӈкве паты."
5015,Ам нив­хыт мир писатель Вла­димир Михайлович Санги хансум нэ̄паканэ сака ловиньтасанум.
5016,Тав са̄в ёмас мо̄йтыт ос потрыт хансыс.
5017,"Хум ханты супыл мас­хатым о̄лыс, э̄нтап о̄ньщас."
5018,"Я-ты, ань э̄нтапе маттем та пӯмщалавес, тав ла̄выс, Касум па̄вылт о̄лнэ ма̄щтыр хо̄тпан мӯйлуптавес."
5019,"Хури – ты ха̄ль тов, сосса мир ма̄гыс ха̄ль яныг па̄рыс тоты."
5020,"Э̄нтапе лувныл ва̄рим хурит ос кит касай о̄ньщи, ты урыл потыртас."
5021,Мо̄йтанэ ос потранэ та̄ра мирн тав маныр номт тоты?
5022,"Владимир Егорович тох ла̄выс:
– Мо̄йт та̄ра ня̄врам, кос яныгхо̄тпа ёмас номтыл о̄луӈкве ханищтахтэ̄гыт."
5023,"Ханты мо̄йтанув йильпи матыр урыл хунь потыр­тэ̄гыт – хо̄тпа туп савыӈыг, ощмарыӈыг ул вос о̄лы, ул вос э̄ссыгхаты, ул вос уркки, са̄в вос рӯпиты, ка̄ркамыг, ве̄щкатыг вос о̄лы."
5024,Светлана Ромбандеева
5025,"Дмитрий Георгиевич Агеев са̄в мирн ва̄нэ э̄лумхо̄ласыг о̄лы, тав наме округ культура реестр-ло̄псын хансым о̄лы."
5026,На̄н ань Творчество кол  ищхӣпыӈ ло̄псэ̄т сосса ма̄хум «Мастер фольклора» намаим ля̄ххалыт тав уре̄т ловиньтаӈкве ве̄рмегы̄н.
5027,Во̄ртур э̄тпос са̄т хо̄­талэ̄т Дмитрий Георгие­вич Агеев 75 та̄лэ то̄влыс.
5028,"О̄йка Томский областит Колпашево ӯст самын патыс, Томск ӯст музы­кальный училище а̄ст­лас."
5029,Тувыл матахмат та̄л о̄влэ̄т училищат ос ту­выл Колпашево школат ня̄врамыт ханищтан хо̄т­паг рӯпитас.
5030,"Ётыл Мол­довиян, нэ̄тэ о̄лнэ ма̄­тэн, онтолов та̄лн о̄л­мыг­та̄лсыт ос 1982 та̄лт ма̄н округувн ва̄нтлысыт."
5031,"Та̄н Октябрьский район Шер­калы па̄вылт о̄лсыт, Дмит­рий Георгиевич тот А̄с ма̄хум пе̄с наканэ ха­нищтым «Во̄р мо̄йт» ан­самбль ва̄рыглас."
5032,"1991 та̄лт Саранпа̄вылн ёхталас ос такви сыме̄н э̄рнэ тэ̄лат хо̄нтыс, тувыл тот та хультыс."
5033,Тав ань тыг мус ма̄ньщи ма̄хум пе̄с наканыл э̄лаль тотым о̄лы.
5034,1991 та̄лт Дмитрий Агеев Саранпа̄вылт  сосса ня̄врамыт э̄ргын-йӣквнэ ханищтан школа ва̄рыс.
5035,Ос 1993 та̄лт тав «Са̄лы лё̄ӈх» намыӈ-суиӈ театр ва̄рыс.
5036,"Ты театр ма̄ньщи ма̄хум э̄рганыл э̄ргим ос ма̄ньщи ма̄хум йӣкваныл йӣквим са̄в ӯсыӈ ма̄т, мо̄т хо̄н ма̄т яласасыт."
5037,То̄нт пе̄с са̄ӈквылтан тананув са̄в мирн хӯн­тамлаве̄сыт.
5038,Ос округт о̄лнэ мирыт сосса ма̄хум культураныл ёмас номтыл пӯмщалаӈкве ос э̄лаль ханищтаӈкве патсаныл.
5039,Дмитрий Агеев пен­сиян минаме юи-па̄лт Саранпа̄выл искусства школат кӯщаиг Валентина Дмитриевна Перова а̄гитэ паттувес.
5040,Тав а̄ще о̄выл­там тэ̄ланэ аквтох ёмщакв э̄лаль тотыянэ.
5041,"Ты та̄л сӯ­кыр э̄тпост ты искусства школа рӯпитанэ̄тэ ва̄т та̄­лэ то̄влы, туп мо̄лнув тав Ха̄льӯс искусства школан тӯлвес, таима̄гыс нас от­деленияг намтым о̄лы."
5042,"Та̄н Дмитрий Агеев о̄вылтам ва̄рмале э̄лаль вос тотыяныл, нэ̄мхуньт ул вос хультуптыяныл."
5043,О̄йка сосса а̄гирищит-пыгрищит ма̄гыс таса̄­вит ёмас ва̄рмаль ва̄­рыс.
5044,"Та̄н па̄выл хосыт ат ха̄йтыгтасыт, ма̄ньщи э̄ргыт-йӣквнэ ос са̄ӈк­выл­тапыл ёнгын на­кыт пӯм­щаласыт, Дмит­рий Георгиевич ла̄тӈе̄н хӯнтлысыт."
5045,"Ты урыл Владимир Меров, Алек­сандр Тур­гачёв, Вадим Важенин, Татьяна Фо­миных (Ис­то­мина) по­тырта̄лсыт, шко­ла а̄ст­ланэ̄ныл юи-па̄лт Хан­ты-Мансийскат А̄с-угорский ма̄хум театрыт рӯпитаӈкве патсыт."
5046,"Саранпа̄вылт са̄в та̄л искусство школат ха­нищтахтам нэ̄ Анастасия Артеева (Астапович) потыртас:
– Ам иӈ ма̄­ниг о̄лмум порат номи­лум, Дмитрий Геор­гие­вич Сӯкырьян Гри­горий Николаевич Сай­на­хов, ащо̄йкам палт, ёх­та­лас."
5047,Мӯйлуме сыс са̄ӈк­вылтапыл са̄ӈк­выл­таӈкве ёмщакв ха­нищтавес.
5048,"Са̄ӈк­вылтапыт хумус ва̄равет, ащо̄йкам таве̄н потыртас, ос аквъёт са̄ӈк­вылтапыт щё̄питасы̄г."
5049,Ту­выл ня̄врамыт ханищтан ма̄гыс школан тотыгластэ.
5050,Тот са̄всыр пе̄с та̄ныт нэ̄пакн хассанэ ос йӣк­выт кинан по̄слысанэ.
5051,Пуссын ты тэ̄лат ма̄гыс Григорий Николаевич номтэ ёмасыг о̄лыс.
5052,"Тувыл ам яныгмамум порат ма̄нь­щи пе̄с та­ныт Агеевыныл э̄лаль ханищтасанум, ань Дмит­рий Георгиевичин яныг пӯмащипа ла̄ве̄гум, пус ка̄т, пус ла̄гыл!"
5053,"Мария Сергеевна Ме­рова тав уре̄т тох ла̄выс:
– Агеев-о̄йка то̄нт ма̄н палтув ат ке ёхтыс, ма̄н ма̄ньщи пе̄с та̄нанув, йӣкванув ос э̄рганув ул хотталь та со̄йсымыт."
5054,Та хольт та порат пе̄с на­кыт ва̄нэ хо̄тпат иӈ о̄л­сыт.
5055,"Ам а̄гит йӣквуӈкве ханищтан ма̄гыс школан во̄виньта̄лве̄сум, тувыл «Са̄лы лё̄ӈх» театре ёт  са̄в ӯсн тотыглавесӯв."
5056,"Ам хосат та̄гыл Ханты-Мансийск ӯсн ва̄нтлысум, ос Саранпа̄вылн ёх­та­ла­нэм порат Дмитрий Геор­гиевич ёт акваг ща̄гтым акван-хо̄нтхатыгла̄лыме̄н."
5057,Тав пуссын ма̄ньщиянув ма̄гыс аквтуп рӯт э̄лум­хо̄ласыг о̄лы.
5058,"Са̄в та̄л пус­та̄гыл э̄лаль вос о̄лы, На̄й-О̄тыранувн вос ӯргалаве!"
5059,"Ма̄н, редакцият рӯ­пи­тан хо̄тпат, Дмитрий Геор­гиевич о̄с янытлылӯв, са̄в со̄т, са̄в щунь, ос ва̄­рум тэ̄ланэ ма̄гыс яныг пӯ­мащипа ла̄тыӈ ке̄тэ̄в."
5060,Тамара Мерова
5061,Туи ӯщлахтын пора ам хоса ӯрыслум.
5062,"Лӯпта э̄тпос о̄выл хо̄талыт ма̄н ханищтахтын ма̄ныл юв та̄ртвесӯв, ос лов хо̄талэ̄т ам Тюмень ӯсн Наталь а̄квум палт ӯщлахтуӈкве минасум."
5063,"Та ӯст ка̄сыӈ ня̄врам «Туи, туи» нампа аквапаркын ялуӈкве таӈхи, ам о̄с тув ялсум."
5064,"Ам лю̄лиӈ тахсын ма̄ныл витн тахамта̄лсум, джакузит ӯнлантасум ос хумп ва̄рнэ бассейныт пувлысум."
5065,Тот такем ёмас о̄лыс!
5066,"Тувыл Цветной бульвар намаим ӯсхулыт сыре­сыр ёнгын ма̄т ёнгысум, э̄типа̄лаг Тура я̄ ва̄тат нё̄тнэ ӯсхулы хосыт ё̄мыгтасӯв."
5067,"Ӯс та-па̄лт Гилевский роща о̄лы, тув о̄с тотыглаве̄сум."
5068,"Тот о̄с са̄всыр ёнгилыт, касылыт щё̄питымат."
5069,"Акв колн щалтсасум, на̄нки, э̄рттам, колкант лю̄легы̄н, ос пормасыт пуссын колалат ёлаль нупыл тагатым о̄лэ̄гыт."
5070,Са̄всыр яныг ла̄пкатын щалтсасӯв.
5071,Победа нампа парк хосыт нас ё̄мыгтасум.
5072,"Ту­выл акв «Starbucks» тэ̄нэ  колт тэ̄сӯв, тот атыӈ ща̄й ос кофе па̄йтэ̄гыт."
5073,Э̄типа̄лаг а̄нум Тюмень ӯс нупыл ис­насыл кональ сунсуӈкве сака мӯстыс.
5074,Ань юв ёхтысум.
5075,"Туи порат акваг ӯщлахтым хунь о̄лэ̄гум, омагум-а̄тягумн матыр нё̄туӈкве о̄с э̄ри."
5076,"Руслан Вьюткин
,
14 та̄л, Ханты-Мансийск"
5077,Ты йист Россия ма̄т хӯрум прививка-тэ̄рпи коронавирус пусмалтан ма̄гыс ва̄рвес.
5078,Ка̄сыӈ хо̄тпа ты укол ва̄руӈкв ве̄рми.
5079,"Ос моще̄рт ма̄хум та̄нки ле̄ккарытн хӯлтуӈкв тах патэ̄гыт, манырсыр уколыл вос ва̄равет."
5080,"Тыт о̄лнэ мирув тыкос тэ̄рпиӈ уколыл тӯщтавет, ос та сыс са̄в хо̄тпа ты та̄рвитыӈ а̄гмыл та е̄мтэ̄гыт."
5081,Ань юи-о̄выл э̄тпосыт сыс та̄рвитыӈыщ о̄лнэ са̄в нэ̄т ты а̄гмыл е̄мтуӈкв патсыт.
5082,"Нэ̄кве хунь та̄рвитыӈыщ о̄лы, тав алпитэ мощ ва̄г­та̄лыг е̄мты."
5083,"Ос акв хотты а̄гм (хо̄псы а̄гм, сым а̄гм, давление, сахарный диа­бет, пувласпи-а̄гм, са̄ӈк­ва̄хвтас а̄гм, па̄хвыӈ хо̄т­пат) – та̄н коронавирус а̄гмыл хунь е̄мтэ̄гыт, та̄н сака а̄гмлахтэ̄гыт."
5084,"COVID-19 а̄гмыл е̄м­тум та̄рвитыӈыщ ōлнэ нэ̄кве, тав ущты самын патум ня̄враме ха̄хтуӈкв о̄с ве̄рмитэ."
5085,"Ня̄врам хунь самын па­ты, тэ̄н оматэ̄нтыл пӯль­ницат са̄всыр ле̄к­карытн сака уральтаве̄г."
5086,Ты урыл округ мир пусмалтан де­партаментыт рӯпитан кӯ­щаит хӯлтнэ нэ̄паканылт хассыт.
5087,Ань округувт ка̄сыӈ хо̄­тал ты а̄гмыл са̄в хо̄тпа е̄мты.
5088,Щар са̄в хōтпа Ниж­невартовск ос Сургут ӯст е̄мтэ̄гыт.
5089,Акв са̄т сыс 1 сōтыра 144 хōтпа ле̄к­карытн пусмалтавет.
5090,549 хōтпа хōпсыяныл лю̄лиг е̄мтсыт.
5091,Ань са̄всыр ма̄т при­вивкат тӯщтын колна­кыт пунсавет.
5092,"Ос ты ко­ронавирус а̄гм ма̄к яныг та̄рвит тоты – тав акваг мо̄т хурипаг е̄мты, ань бри­танский ос индийский (тав ла̄ваве – дельта-штамм) та нэ̄глысыг."
5093,"Ты йильпи а̄гмыл е̄м­тум хо̄тпат саманыл лю̄­льсаӈ ка̄салэ̄гыт, та̄н ак­ваг а̄йтумтахтэ̄гыт, со̄р­­ганылн илямтавет."
5094,"ВОЗ (Всемирная орга­ни­зация здравоохра­нения) тамле ла̄тыӈ ма̄ янытыл те̄ты – ка̄сыӈ хо̄тпа так­вина̄тэ вос ӯргалытэ, тэ̄рпиӈ уколыл вос ва̄ра­ве ос такви ӯргалахтым вос о̄лы."
5095,"Ты потыр ма̄ньщи ла̄тӈыл
В."
5096,"Васильева
хансыстэ"
5097,"Паща о̄лэ̄н, ам намум Арина, ань туи сыс хумус ӯщлахтасум, ты урыл на̄нан потыртэ̄гум."
5098,"Ам палтум туи э̄щагум ос а̄пщим, Илона, Яна ос Никита Ромбандеевыт Ло̄пмус па̄вылныл ёхталасыт."
5099,"Ты ма̄нь па̄вылкве Кульпас ляпат о̄лы, тувыл сака та̄рвит хотталь минмыгтаӈкве о̄лы."
5100,Тув я̄ хосыт метеорыт ман на̄иӈхапыт ат яласэ̄гыт.
5101,Тувыл тахольт та̄н Ло̄п­мусныл йигмыгтаӈкве ве̄рмысыт ос ма̄н палтув та ёхтысыт.
5102,"Тыт Ханты-Мансийскат ам та̄нанылн ӯс суссылтаслум, аквъёт нас ёнгысӯв, ка̄с ва̄рсӯв."
5103,Ос омагум-а̄тягум отпускан минаме̄н юи-па̄лт ма̄н пуссын Сэ̄мыл ща̄рыщ ва̄тан ӯщлахтуӈкве ми­насӯв.
5104,"Тот ма̄н ка̄сыӈ хо̄тал ща̄рыщт пувлысӯв, сы­ресыр аттракционын, ак­вапаркын тотыглавесӯв."
5105,"Ма̄навн сака пӯмыщ о̄лыс, ам э̄щагум, а̄пщим ма̄гыс ща̄гтым о̄с о̄лсум."
5106,Та̄н о̄выл щёс ща̄рыщ ка̄саласыт.
5107,Аквнакт ма̄н по̄хавт кит дельфиныг нё̄тнэ̄г уйсы̄г.
5108,Ма̄хум пуссын ща̄гтым суссыт.
5109,"Ам са̄в щёс ща̄­рыщн тотыглаве̄сум кос, ос та̄наныл о̄выл щёс ка̄саласагум."
5110,Тувыл тот акв о̄лыг­латта̄л нак е̄мталас.
5111,Ща̄­рыщ на̄лми ва̄тат ма­тахмат хо̄тал такем са̄в «божья коровка» ке̄­рыӈ­хомлахыт о̄лсыт.
5112,"Та̄н хоталь-а̄ти тагмата̄лсыт, алпин о̄с ӯнтэ̄гыт."
5113,"Тувыл, насати, такем та̄кыщ тов­масахтэ̄гыт."
5114,Щар лё̄м­войт хольт пурхатэ̄гыт.
5115,"Нэ̄мхуньт тамле ва̄рмаль ат ва̄щинтасӯв, тот о̄лнэ ма̄хум та̄нки о̄с хот-оща­тахтасыт."
5116,"Ань ам юн ӯщлахтэ̄гум, моще̄ртын школан миннэ пора, тыи о̄с ёмас."
5117,"Арина Низамова
,
10 та̄л, Ханты-Мансийск"
5118,Хурит Ло̄пмус па̄вылт о̄лнэ ма̄ньщи а̄гирищиг Ариадна Анямова ос Дарина Хозумова по̄слым о̄лэ̄г.
5119,"Ариадна 10 та̄лэ то̄влыс, таквсы 4 классын мины."
5120,"Физкультура, математика ос рущ ла̄тыӈ урокыт сака э̄руптыянэ, ща̄гтым тув яланты."
5121,А̄гирищ увщииг-каӈкыг о̄ньщи – Лиана ос Ростислав.
5122,Ты та̄л та̄н оманыл ёт Нягань ос Ниж­невартовск ӯсыгн мӯй­луӈкве ялсыт.
5123,"Дарина 9 та̄лэ, тав о̄с 4 классыт ханищтахтуӈкве паты."
5124,"А̄пщи ос йӣгрищ о̄ньщи, тэ̄н иӈ ма̄ниг."
5125,Та̄н ащо̄йканыл Алексей Ро­дионович Хозумов Ло̄п­мус школат ня̄врамыт ханищтым са̄в та̄л рӯ­питас.
5126,"Дарина ла̄выс, колта̄гыл ма̄хманэ юн то̄ванакт ма̄ньщи ла̄тӈыл потыртэ̄гыт, тав мощ торгамты."
5127,Ма̄н о̄лнэ ма̄вт «Малый и средний бизнес и поддержка индивидуальной предпринимательской инициативы» нацпроект тэ̄ла хосыт са̄в хо̄тпат нё̄тавет.
5128,"Тамле нё̄тмил государствав па̄лыл ва̄раве, ма̄хум ань та̄нти вос рӯпитэ̄гыт, олн вос сэ̄лэ̄гыт, о̄лнэ ма̄нанылн па̄рыс вос тотэ̄гыт."
5129,"Акв тамле крестьянско-фермерский хозяйство Октябрьский районт Унъюган па̄вылт о̄лы, Альфия Сидорова тав тот пуӈктоты."
5130,"Хунь ущ рӯпитаӈкве патсыт, ок­руг па̄лыл 150 со̄тыра сол­ковил майлуве̄сыт."
5131,"Округ губернатор На­талья Комарова Ок­тябрьский районын ялме порат, ты ка̄ркам хо̄тпат ёт хо̄нтхатыглас, потрамас."
5132,"Альфия Сидорова ла̄­выс, колта̄гыл ма̄хманэ ёт ты колт 2012 та̄л па̄сныл рӯпитэ̄гыт."
5133,Кит по̄х хо̄тпаг тув патхатасыг.
5134,"Ӯйхулыт янмалтэ̄гыт, нё̄выль щё̄­питэ̄гыт, мис посэ̄гыт."
5135,"Ту­выл нё̄выль сакватэ̄гыт ос мо̄т са̄всыр тэ̄нут ва̄­ре̄гыт, э̄л-тыналан ма̄гыс по̄льтыяныл."
5136,"Щаквитыл мисво̄й, творог, ӯнтум щак­вит, сливочный во̄й ос сыр ва̄ре̄гыт."
5137,2019 та̄лт крестьянско-фермерский хозяйства­ныл «Сделано в Югре!» нампа по̄сыл майвес.
5138,"Альфия Сидорова ща̄гтым потыртас:
– Тамле по̄сыл маимав юи-па̄лт, ва̄рум тэ̄нутанув акв та та̄ра ёвтавет, ты ма̄гыс ам мирколт рӯпитан хо̄тпат янытлыянум."
5139,"2020 та̄лт 79 мис янмалтасув – 12 тонна нё̄выль щё̄питасув, 104 са̄вит тонна щаквит поссув."
5140,"Ювле хультум та̄лт Нягань ӯст «Фермерская лавка» ла̄пка ӯнттысув, тот туп ма̄нти ва̄рум тэ̄нутанув тыналыянув."
5141,"Округ мирколныл ке̄тым ля̄ххал ма̄ньщи ла̄тӈыг
С."
5142,"Ромбандеева
толмащластэ"
5143,Во̄ртур э̄тпос 11 хо̄талэ̄т округ ханищтап тэ̄лат палт пуӈктотнэ хум Алексей Дренин ос ЮГУ кӯщай Роман Кучин РИЦ «Югра» колн ёхталасыг.
5144,"Кит хумыг, Сургутский государственный университет кӯщай Сергей Косенок ос Сургутт о̄лнэ политехнический колледж кӯщай Вадим Шутов, ищхӣпыӈ ут хосыт потыртасыг."
5145,"Ля̄ххал тотнэ хо̄тпатн та̄н ань ты йильпи ха­нищтахтын та̄л урыл ки­тыглаве̄сыт, школат такв­сы кастыл аман пуссын щё̄питаве̄сыт, манах ня̄в­рам ос ма̄ньлат ма̄хум таквсы ханищтахтуӈкве о̄вылтахты."
5146,"Алексей Дренин ла̄­выс, сӯкыр э̄тпост округ янытыл школат пуссын рӯпитаӈкве о̄вылтахтэ̄гыт."
5147,"Ань ты пилыщмаӈ а̄гмыл ӯргалахтын ма̄гыс, округ ханищтап тэ̄ла палт пуӈк­тотнэ ма̄хум са̄в тэ̄ла ва̄ре̄гыт, школат пуссын э̄рнэ пормасытыл щё̄пи­таве̄сыт."
5148,Югра ма̄в янытыл 322 школа рӯпитаӈкве па­ты.
5149,"Кит школа ущ ӯнт­тувесыг, Сургут ӯст ос Нефтеюганский районт."
5150,"Ты та̄л оигпанэ̄тэ мус хӯрум йильпи школат а̄стлавет, акв Сургут ӯст, кит – Ханты-Мансийскыт."
5151,"Ня̄врам садик тынакт кит кол ӯнттувесыг, кит иӈ щё̄питавег."
5152,"Ханищтап тэ̄ла палт пуӈктотнэ хум ла̄вме щирыл, ты та̄л 240 со̄тыра ня̄врам ханищтахтуӈкве паты."
5153,Та̄н халанылт 27 со̄тыра – ты о̄выл клас­сын миннэ а̄гирищит-пыгрищит.
5154,"Югра янытыл о̄лнэ ВУЗытн ос колледжитн 45 со̄тыра ма̄ньлат ма̄хум ханищтахтуӈкве минэ̄гыт, 9 со̄тыра – о̄выл курс а̄гит-пыгыт."
5155,Роман Кучин ЮГУ кол тэ̄ланэ урыл потыртас.
5156,Ты та̄л 24 специальностит щирыл ма̄ньлат ма̄хум ханищтахтуӈкве патэ̄­гыт.
5157,"Ты коныпал тот ма­гистерский тэ̄ла о̄лы, 10 специальность о̄ньщи."
5158,О̄выл курсыт ма̄гыс университет 20 % бюд­жетный местал майвес.
5159,"Ма̄ньлат ма̄хум са̄выӈпа̄лэ «юриспруденция», «эко­номика» ос «линг­вис­тика» тэ̄ла пе̄рие̄гыт, «жур­налистика» ос «фи­лология» факуль­тетыгн о̄с сака ка̄саще̄гыт."
5160,"Тех­нический тэ̄ла халт там­ле специальностит о̄лэ̄­гыт – «нефтегазовое де­ло», «энергетика» ос «техносферная безо­пас­ность»."
5161,Са̄в ма̄хум округт рӯпитан ма̄гыс ханищтахтэ̄гыт.
5162,"Владимир Енов потре ма̄ньщи ла̄тӈыг
С."
5163,"Ромбандеева
толмащластэ"
5164,Ма̄ньщи а̄гирищ Аня Таратова тув палыт Ло̄пмуст о̄лы.
5165,О̄йттур э̄тпост 10 та̄лэ то̄влыс.
5166,"Аня тох потыртас:
– Ам Саранпа̄выл шко­лат ханищтахтэ̄гум, тот са̄в юрт о̄ньще̄гум."
5167,"Каникулыт порат ма̄н акваг Ло̄пмусн ёхталэ̄в, тыт а̄тям самын патыс, яныгмас."
5168,Ань лӯпта э̄тпост ос о̄йттур э̄тпост тыт ты о̄лэ̄в.
5169,"Кульпас па̄вылн ялсув, намхо̄талум кастыл торт ёвтсув, тот кит хо̄тал о̄лсув, мӯйлысув."
5170,"Тыт ам юрта̄гиянум о̄лэ̄гыт – Каролина, Ариад­на ос Карина."
5171,Рӯтанум ёт ва̄йхатэ̄гум.
5172,"Ло̄пмуст туи сака ёмас, тыт ам мисыт, лувыт пуссын ва̄ганум."
5173,"Та̄н э̄лумхо̄ласыл ат пилэ̄гыт, ляпан ювыт, ам та̄наныл вотгащлыянум, ня̄нил мыганум."
5174,"Щаще̄квам мис-лув акваг янмалтас, мис посыс, пум ва̄рсыт."
5175,Урай ӯс ляпат Кондинский районт о̄лы па̄выл ос тав Силава нё̄тнэ намыл ла̄ваве.
5176,"Пе̄с йис нот порат та ма̄ хо̄нтаӈ ма̄ньщитн о̄лмыгтавес ос тувыл ма̄-во̄й тот хо̄нтвес, ма̄хум ёмас о̄лупса кинсым яныг ӯсн ва̄нтлуӈкве патсыт."
5177,"Па̄выл ӯнттысыт
Ты ма̄ ма̄хумн а̄латы ёрувлавес, ос тот са­мын патум нэ̄ Ольга Алек­санд­ровна Фомичёва (Актаева) акваг номим о̄ньщистэ."
5178,Тав тот хӯрум та̄лэ мус яныгмас ос тувыл ущ ӯсн тотвес.
5179,2008 та̄лт тав ювле ёх­тыс ос ань Силава нампа па̄выл кӯщаиг о̄лы.
5180,Ты па̄выл «Э̄лы хо̄тал» нампа сосса ма̄хум общинатэт рӯпитан хо̄тпат ӯнттуӈкве нё̄тсыт.
5181,Хо̄нтаӈ ма̄ньщит пе̄с наканыл ос о̄лупсаныл э̄лаль тотнэ ма̄гыс ты тэ̄ла ва̄рсыт.
5182,"О̄влэ̄т тот ма̄ньщи кол, ӯйхулыт о̄щнэ колыт ӯнт­тысыт."
5183,Тувыл 2008 та̄лт сосса ма̄хумн нё̄тмил ва̄р­нэ округ миркол па̄лыл олныл та̄стуве̄сыт ос та ма̄т «Юрсил» ня̄врамыт ӯщлахтынэ̄ныл ма̄гыс ла­герь ва̄рсыт.
5184,"Ща̄нь-а̄щит тув ёхта­ланэ̄ныл порат, ты ӯщ­лахтын ма̄ та̄нанылн о̄с сака мӯстыс."
5185,"Та̄н хантыт ос ма̄ньщит пе̄с накытыл пӯмщалахтуӈкве патсыт, тувыл мо̄т районытыт, ӯсытыт о̄лнэ ма̄хум тув ёх­талаӈкве во̄вхатсыт."
5186,"Таима̄гыс ма̄ньщи ма̄­хум йис о̄лупсаныл ём­щакв ханищтаӈкве э̄рыс, пе̄с наканыл та̄ра-пат­туӈкве."
5187,"Тох Силава па̄вылт «Вогульское подворье» нампа ма̄ньщи колыт ӯнттуве̄сыт ос тот сыре­сыр ялпыӈ хо̄талыт ва̄­рыглаве̄сыт, хо̄нтаӈ ма̄нь­щит тэ̄нут па̄йтсыт."
5188,"Туи сыс мӯйлын хо̄тпат
Ка̄сыӈ та̄л Силава па̄в­лын са̄в ма̄ныл ма̄хум мӯйлуӈкве ёхталэ̄гыт, та̄н ще̄мьяӈ та̄гыл нас ӯщлахтэ̄гыт, мо̄таныт ма­тыр-а̄ти ханищтэ̄гыт м­а­нос матыр щаквще̄гыт."
5189,"Ань ты туи э̄тпосыт маныр ва̄рмалит о̄лсыт, ты о̄выл­тыт Ольга Фомичёва по­тыртас:
– Ма̄н ань ты ма̄ньщи па̄вылквен мӯй хо̄тпат та̄­лэ-туве̄т мӯйлуӈкве ӯрия­нӯв, та̄н ма̄гсыланыл сыре-сыр пӯмыщ программат щё̄питасӯв."
5190,"Ня̄врамыт ма̄гыс я̄нас касылыт та̄с­тысӯв, яныгпа̄ла хо̄тпат та̄нки матыр ка̄с ва̄ре̄гыт."
5191,О̄выл щёс ёхтум ма̄­хум Хо̄нтаӈ кӯщай нэ̄н пӯрлахтын канын тотыг­лавет.
5192,"Тувыл хӯл алыщ­лан, во̄раян ма̄хум пор­масаныл суссылтавет, ня̄нь ва̄рнэ кӯрт ня̄нь ва̄руӈкве ханищтавет."
5193,Туи порат «Юрсил» ла­герьн ёхталан а̄гирищит-пыгрищит ща̄гтым тыт акван-хо̄нтхатыглэ̄гыт.
5194,Ань туп хӯрум та̄л сыс ты ва̄р­маль ёл-по̄илттавес.
5195,"Силаван та̄лэ-туве̄т ма̄­хум намхо̄таланылт мӯй­луӈкве, пури тэ̄ӈкве ос ще̄мьяӈ та̄гыл нас ӯщ­лахтуӈкве ёхталэ̄гыт."
5196,Туп мо̄лты та̄лт коро­навирус а̄гм паттат ма̄хум тыг ат атыгласанӯв.
5197,"Ос тӯяг мощща ма̄хум ак­ван-атнэ ма̄гсыл, ка̄тын па̄сса ос вильтын маска масым акван-атхатуӈкве та̄ртве̄сыт."
5198,"Мирхал фестиваль о̄лыс
Лӯпта э̄тпост «Югра-2021» XI ма̄ янытыл о̄лнэ сосса ма̄хум мирхал фес­тиваляныл тот о̄лыс."
5199,"Ка̄тыл ва̄рнэ ма̄щтыр хо̄тпат ос са̄всыр учёныит Москва ӯсныл, Бурятия, Карелия, Удмуртия ос Ямал ма̄ныл тув ёхталасыт."
5200,Ос мо̄т хо̄н ма̄ныл о̄лнэ ма̄щтыр ма̄хум ищхӣпыӈ ут хосыт ханищтап сус­сыт.
5201,"Тыт сэ̄тапныл хо­рам ю̄нтсыт, ё̄панщи ва̄й ва̄рнэ ма̄гыс сэ̄тап ва̄р­сыт, то̄рса̄лмыл ханса ю̄н­туӈк­ве ханищтахтасыт."
5202,"Учёныит ма̄ ёлы-па̄лт хо̄нтым пормасыт хумус ёмащакв щё̄питаӈкве ро̄ве̄гыт, таи потыртасыт."
5203,Тувыл кит пӯмыщ ва̄р­малиг ма̄хумн сака мӯс­тысы̄г.
5204,Тыи Ханты-Ман­сийсканыл ремесла центр-колныл тотыглым мас­нутыт.
5205,Ёхталам хо̄тпат сэ̄­тапыл ханса ю̄нтым пе̄с ма̄ньщит (вогулыт) су­паныл массыт ос сус­сылтасыт.
5206,Мо̄т йис ва̄рмалит Урай ӯст о̄лнэ ма̄хумн «Картауж» нампа клубн ялнэ хум хо̄тпатн суссылтаве̄сыт.
5207,"Рущ ла̄тӈыл ла̄внэ щирыл ке, Московский княжест­во ос Сибирский хо̄нтлан хо̄тпат йис накыт хольт алхатсыт."
5208,"Яныгхо̄тпат акван-атхатыглэ̄гыт
О̄йттур э̄тпост ма̄н пал­тув «Радуга Счас­тья«+50» нампа фестиваль о̄лыс."
5209,"Ты тэ̄ла ам Любовь Свинцова, Екатеринбург ӯсныл о̄лнэ нэ̄, ёт щё̄пита̄лылум."
5210,"Тав «Радуга жизни 50+» нампа клуб ва̄рыс ос яныгпа̄ла ма̄хум пӯмыщ ос ща̄гт ва̄рнэ касылын акван-атыянэ, ань та юртанэ ёт ма̄н палтув ёхталы."
5211,Ты фестивальн ма̄хум Силават нилыт щёс акван-хо̄нтхатыгласыт.
5212,Ты та̄л мӯйлын хо̄тпанув са̄всыр ма̄ныл ёхталасыт.
5213,"Ка̄сыӈ хо̄тал матыр пӯмыщ накыт ва̄рим, щаквщим са̄т мӯй­лын хо̄таланув аквта щёс оигпасыт."
5214,Та̄н хӯл совныл пормас ва̄руӈкве ханищтахтасыт.
5215,"Та̄нки хӯл сов тынтлысыт, ёмщакв щё̄питасаныл ос ма̄нь хӯрыгсов ю̄нтсыт."
5216,Хӯл сыслувныл сакква̄лыг хартсыт.
5217,Та̄н ма̄ньщи супыл масхатым по̄слахтасыт.
5218,"Пе̄с накыт та̄ра-паттуве̄сыт
Ань хо̄нтаӈ ма̄ньщит пе̄с супаныл хумле о̄лыс, Ирина Мясникова, ма̄щ­тыр нэ̄н, мӯсхалыг ха­нищ­таве̄сыт ос аквта щирыл ю̄нтве̄сыт."
5219,Ма̄н 2019 та̄лт «Древнее мастерство Кон­ды» нампа проект ма̄гыс губернатор па̄лыл олныл майлувесӯв.
5220,Хӯл алыщлан ма̄хум янытлан хо̄талт Конда я̄ ва̄тат няс па̄хвтысыт.
5221,"Нясн пувим хӯлыт на̄йт во̄сытаптысанӯв, э̄типа̄­лаг а̄ращ ва̄тат хӯл ис­мит па̄йтсӯв ос такем тэ̄пъ­яласӯв."
5222,"Рущ ялпыӈ хо̄талт Конда я̄т пувлысӯв, во̄рт ща̄й лӯпта атсӯв ос хорамыӈ лӯптаныл ва̄рим пуӈкын пиннэ ла̄кв сагсӯв, пум­ныл а̄кань ва̄рсӯв."
5223,Тыи кастыл Нижний Тагил ӯс­ныл «Тагильская Сло­бо­да» э̄ргын-йӣквнэ ма̄хум ёхталасыт.
5224,Та̄н ты ялпыӈ хо̄талт ва̄рыгласыт.
5225,Ма̄навн сака пӯмыщ о̄лыс.
5226,Ётыл мӯй ма̄хманув юв минасыт ос тыт ӯщлахтам тэ̄ланыл пуссын ёмас ла̄тӈыл но­мылматыглыяныл.
5227,Мо̄т пӯмыщ ва̄рмалит о̄с о̄лыглэ̄гыт.
5228,Акв ва̄рмаль «пленэр» нам о̄ньщи.
5229,Лӯпта э̄тпост Урай ӯст о̄л­нэ «Арт-квартира.ру» на­маим колн яласан нэ̄т Силаван акв хо̄талн ёх­талэ̄гыт.
5230,Та̄н тыг сыстам лы­лые̄­пыл лылтым нё̄тнэ ма̄-витув по̄слуӈкве ювыт.
5231,"Ху­ри по̄слынэ̄ныл сыс мощ ӯщлахтуӈкве а̄лыме̄гыт, тувыл хӯл исмитыл па̄й­тавет, атыӈ ня̄нил кӯрт ва̄равет."
5232,"Та̄н о̄йттур э̄тпост мӯйлысыт, сӯкыр э̄тпост о̄с тах ёхтэ̄гыт."
5233,То̄нт ма̄-ви­тув таквсы нё̄тнэ поратэ хурин по̄слыяныл тах.
5234,Тамара Мерова
5235,"Ха̄льӯс район Ло̄пмус па̄выл ма̄хум Римма Яковлевна Ромбандеева ле̄ккаранылн ва̄тихал уральта̄лавет, пусмалтавет."
5236,"Ло̄пмусн ялмум порат, ФАП пӯльницан щалт­са­сум, Римма Яков­лев­на ёт потрамасум, ки­тыглахтасум, па̄выл ма̄хум прививкатыл ва̄рве̄сыт ман а̄ти, ты тэ̄ланыл хумус мины."
5237,"Ле̄ккар нэ̄ тох ла̄выс:
– Мо̄лты та̄л, хунь Ковид-19 а̄гм ква̄лта­пап­тувес, ма̄н щар хот-рох­тысув."
5238,"Ищхӣпыӈ ут ос телевизор хосыт са̄всыр щирыл та потыртэ̄гыт, ла̄ве̄гыт, э̄лы хо̄н ма̄т ты а̄гм нас ва̄рве̄с, тувыл ма̄ янытыл та̄ратавес."
5239,"Хунь ва̄ве, хотыл ёхтум пилыщмаӈ а̄гм."
5240,"То̄нт ня̄врамыт ос сту­дентыт ханищтахтын ко­лытныл пуссын юв та̄р­туӈкве патве̄сыт, ань сытам ма̄т юн вос о̄лэ̄гыт, тох а̄гм ла̄кква ат та̄рамлы."
5241,"Туи ос таквсы ёмащакв о̄лсув, нэ̄матыр а̄гм ма̄н палтув ат суйтыс."
5242,"Тэ̄лы порат, хунь ма̄шинал яласан лё̄ӈх ва̄рвес, ань студентыт ӯсыт­ныл ос мо̄т па̄влыт­ныл юв ёхталаӈкве пат­сыт, я-ты, а̄гм ма̄н палтув та тотвес."
5243,Кит колта̄гыл ма̄хум тамле а̄гмыл е̄мталасыт.
5244,"Ка̄сыӈаныл тестыл ва̄­рыгласанум, Ха̄льӯсн ке̄тсанум, тувыл э̄лаль Ханты-Мансийскан то­тыглаве̄сыт, то̄нт ущ та̄ра-патыс, хотьютаныл а̄гмыӈ."
5245,"Пуссын тэ̄рпил мисанум, пусмалтахтасыт."
5246,"О̄выл прививкатыл ма̄х­манув тӯяг, ма̄ньполь ос яныгполь э̄тпосыгт, ва̄рыгласанум."
5247,Та мат утув Гам-Ко­вид-­Вак (Спутник V) ла̄в­вес.
5248,"Китыт щёс ва̄рнэ ма̄гыс, лӯпта ос ойттур э̄тпосыгт, ЭпиВакКорона нампа прививкатыл ке̄­тыглавесув, ма̄хманувн пуссын тӯщтысанум."
5249,"Ань ос хӯрмит щёс ты ке̄твесув тамле вакцинал, моще̄ртн о̄с э̄лаль прививкат ва̄­руӈкве патэ̄гум."
5250,"– Римма Яковлевна, тамле тэ̄рпиӈ ю̄нтуп тӯщ­туӈкве па̄выл ма̄хум пуссын ка̄саще̄гыт?"
5251,– Мирув са̄выӈпа̄лэ пӯльницан ёмас номтыл ювыт.
5252,"Ма̄ньнув ма̄хманув сака ат ка̄саще̄гыт, ла̄ве̄гыт: «Ма̄н э̄рыӈ ты а̄гмыл ат ха̄х­таве̄в, маныр наска̄с­сыг тамле вакцина алпин та̄ртуӈкве, пилэ̄в, атиӈк матарув хотум е̄мты»."
5253,"Тох номсэ̄гыт, таима̄гыс юв-я̄ртхатэ̄гыт, пӯльницан ат ювыт."
5254,"Ам потыртыянум, тамле привика матыр лю̄ль хунь ва̄ри, тав хо̄тпан яныг па̄рыс тоты."
5255,"Прививка ва̄рум э̄лумхо̄лас а̄гмыл е̄мты те, сака савалаӈкве ат паты, аквта та̄ра пус­малтахты."
5256,"Ос ва̄руӈкве ат те а̄лыми, тамле а̄гмын ёл-паттуӈкве ве̄рмаве."
5257,Прививка ва̄рум ма̄х­манув нэ̄мат та̄рвитыл ат ёхталаве̄сыт.
5258,"То̄ванув, ла̄ве̄гыт, пуӈканыл мощ а̄гмыӈыг о̄лсыт, алпи тем­ператураныл а̄ти сака яныг о̄лыс."
5259,"Ань хӯлыгласув, тамле вакцина ня̄врамыт ма̄гыс щё̄питаве."
5260,"Хунь ёмащакв а̄рталаве, тӯщтуӈкве со̄ль ро̄ви те, ле̄ккарыт тах ма̄н палтув ла̄тыӈ ке̄тэ̄гыт."
5261,"Па̄выл ма̄хманувн ла̄­вуӈкве таӈхе̄гум, прививка вос ва̄регыт, ӯргалахтым вос о̄лэгыт."
5262,Та̄нти о̄вылтыт ос ляпа ма̄хманыл урыл вос номсэ̄гыт.
5263,"Ань мо̄т ма̄ныл са̄в хо̄тпа ёхталэ̄гыт, хунь ва̄ве, э̄рыӈ хотьют тамле а̄гм о̄ньщи."
5264,"Маска вос масэ̄гыт, хащта̄л хо̄тпат ляпат ул вос ё̄мыгтэ̄гыт."
5265,"Ма̄к э̄р­нэ тэ̄ла ат те о̄ньще̄гыт, э̄л ул вос минэ̄гыт."
5266,"Ос хот­таль щё̄питахтэ̄гыт те, ӯргалахтым вос яласэ̄гыт."
5267,"Лё̄ӈхыт матараныл а̄г­мыӈыг е̄мты те, та̄ра пӯльницан вос минэ̄гыт, тот вос уральтавет."
5268,Па̄выл яныгхо̄тпанув прививкал пуссын ва̄р­санум.
5269,"Ань школат ос мо̄т ма̄т рӯпитан нэ̄ ос хум хо̄тпат тӯщтыянум, рущ щирыл ла̄вуӈкве те, халанылт «коллективный иммунитет» вос о̄ньще̄гыт."
5270,Ань потруме̄н та оигпас.
5271,Римма Яковлевнан потре ма̄гыс пӯмащипа ла̄тыӈ ла̄всум.
5272,"Я̄тил ма̄ньщи мирте̄в, пус ка̄т, пус ла̄гыл о̄лэ̄н!"
5273,На̄й-О̄тыранын вос ӯргалавен!
5274,Светлана Ромбандеева
5275,"Ма̄н редакциявн Эстония ма̄ныл пищма ёхтыс, эстонец рӯт ма̄хманув сым ща̄ргын ла̄тыӈ те̄тсыт, Клавдия Васильевна Афанасьева (Сайнахова) а̄тимыг е̄мтум урыл сыманыл ща̄рги."
5276,"Тох ты хансэ̄гыт:
– Ма̄н, Эстония юрт ма̄хум, ма̄ньщи мирн са̄­литан ла̄тыӈ ла̄ве̄в, ты ла̄тыӈ хӯлмув порат ма̄н ка̄смоста̄л патсӯв, насати, Клавдия Афанасьева а̄ти­мыг е̄мтум."
5277,"Тав ётэ ма̄н 1977 та̄л па̄сыл ва̄йхатуӈкве пат­сӯв, хунь Леннарта Мери «Ветры Млечного пути» нампа тина по̄слуӈкве  Сӯкыръян ёхталас."
5278,"1970-80 та̄лыт порат эстонцыт акваг Сӯкыръян тав ко­лэ̄н ёхталасыт, ма̄ньщи о̄лупсал, ма̄ньщи ла̄тӈыл пӯмщалахтасыт."
5279,"Наталья, Клавдия ос тэ̄н оматэ̄н Прасковья мӯй ма̄хум акваг ӯрсаныл, та̄н хо̄тпа нупыл сака ёмас нэ̄квет о̄лсыт."
5280,"Прасковья оматэ̄н ты тинан тув по̄с­лувес, тот ма̄ньщи йӣкв йӣкви."
5281,"Та̄н палтаныл ты эс­тонцанув ялсыт: Микк ос Хено Сарв, Аадо Линт­роп, Кайдо Кама, Ээрик Лейбак, Хейкки Силвет ос мо̄тананув."
5282,"Та па̄сыл Клавдия ма̄н Эстониян мӯйлуӈкве акваг ӯрыслӯв, ос тав матах щёс ма̄н палтув мӯйлуӈкве ёхталас."
5283,"Ань Сайнаховыт Сӯ­кыръят коланыл та̄тлан ӯнлы, рӯтаныл сакати кол уральта̄лыяныл, хот-­щё̄питыяныл."
5284,"Тина ва̄рим порат по̄слым хурит коланылт ань тыг мус о̄лэ̄гыт, рӯтанылн ӯргалавет."
5285,1993 талт Ханты-Ман­сийск ӯст Финно-угорский фольклорный фестиваль ва̄рыглавес.
5286,"То̄нт Родни Бобиваша, индеец ма̄хум нё̄тнэ хум ёхталас."
5287,"Клав­дия ёт хо̄нтхатыглас, тав ётэ акван-нё̄тхатым рӯ­питасыг."
5288,Ты хум рӯтаныл пупа̄пщитев пупгыг о̄с о̄нь­щияныл.
5289,"Индейцыт о̄с ла̄кква-уртхатэ̄гыт, та̄нти халанылт о̄лнэ щирыл ла̄вхатэ̄гыт, ты хум од­живбе ма̄хумныл о̄лы."
5290,"Хум Клавдия ёт пе̄с йис о̄лупса урыл потыртасы̄г, хумус ма̄н мирагув культуранэ̄н акв нупыл хартаве̄г."
5291,"Ма̄н Клавдия ёмас ла̄тӈыл ка̄стылӯв, тав финно-угорский Кон­сультативный комитетыт рӯпататэ мусхал щирыл ва̄рыстэ, мирыт ма̄гсыл акваг та̄к ла̄тыӈ ла̄всас."
5292,"Ты коныпал «Словарь уральских языков» нэ̄пак ма̄гыс таве̄н ос пӯмащипа ла̄ве̄в, тав ма̄ньщи ла̄тӈыт тув хансыс, о̄выл охсатэ 2004 та̄лт ос титыт охсатэ 2011 та̄лт та̄ратавес."
5293,«Фенно-Угрия» тав нэ̄­пакыг та̄ратастэ.
5294,"Эстония ма̄ныл ляпа юртанэ те̄тум потыр ма̄ньщи ла̄тӈыг
Г."
5295,"Кондина
толмащластэ"
5296,Ма̄нь па̄влыӈ ма̄тт о̄лнэ ма̄хум са̄выӈпа̄лэ кӯрыл па̄лтыглахтэ̄гыт.
5297,Тэ̄лы кастыл са̄в на̄ив со̄паслаӈкв э̄ри.
5298,"На̄ив во̄рт атуӈкв хумус э̄ри, ань ты потрыт на̄н ловиньтэ̄н."
5299,"Россия янытыл во̄р ӯр­галан ма̄гыс яныг са̄ккон хансым о̄лы, рущ ла̄тӈыл тав тох ла̄ваве – «Лесной кодекс»."
5300,"Тот хансым ты о̄лы, хумус во̄рт на̄ив атуӈкв э̄ри, хоты йӣвыт сартуӈкв ро̄ви."
5301,Ань во̄рн кос хотьют ялуӈкв ве̄рми.
5302,"Тав тот хо̄т-а̄ти а̄ращ ул вос па̄лты, порсанэ ёт вос выганэ - ты урыл ка̄сыӈ хо̄тпа ва̄гтэ."
5303,"Ос на̄ив атнэ ма̄гыс хоты йӣвыт сартуӈкв ро̄ви, ань ты ва̄рмаль о̄с сака та̄кыщ уральтаве."
5304,То̄ва хо̄тпат лю̄льнэ то̄­сам йӣвыт ёл-сартыяныл.
5305,Ос тох ва̄руӈкв щар ат кос ро̄ви.
5306,Тамле йӣвыт «су­хостоиг» ла̄вавет.
5307,То̄ва йӣ­выт ма̄н во̄тн манос щахылн ёл-ма­нум­тавет ос та̄раныл ёмасыт.
5308,Лӯптаныл э̄лаль яныгме̄­гыт.
5309,Тамле йӣв сартуӈкв о̄с ат ро̄ви.
5310,Ос на̄ив ма̄гыс туп «ва­лежникыг» ла̄внэ йӣвыт виӈкв э̄ри.
5311,"На̄н на̄ив со̄паслаӈкв таӈхегы̄н те, во̄рт тамле йӣвыт тинсэ̄н:
– Ты йӣвыт ёл-патмыт, ма̄ тармыл хуе̄гыт, та̄н та̄­раныл о̄с тув вос то̄ссыт;
– лӯпта ат о̄ньще̄гыт;
– йӣв сӯлэ хот-патум;
– йӣв суруит о̄ньщи те, таве о̄с на̄ивыг сартуӈкв ро̄ви."
5312,"Во̄р ёл-сартын ма̄хум хо̄т рӯпитэ̄гыт, тот на̄ив атуӈкв о̄с ат ро̄ви, та ма̄-ло̄мт та̄нанылн хансым о̄лы."
5313,"Во̄р ӯргалан ма̄хум ла̄­­ве̄гыт, хунь то̄сам йӣв лӯпта та̄л ма̄ тармыл хуи, тав нас хот-саи, тӣв­ре̄т йӣв пурнэ са̄всыр те̄­рыӈ­хомлахыт са̄вме̄гыт."
5314,Тамле патум йӣв са̄в лю̄ль во̄р ма̄гыс ва̄ри.
5315,То̄нт та йӣв на̄ивыг молях сартуӈкв э̄ри.
5316,На̄ив со̄паслаӈкв та̄лэ-туве сыс ро̄ви.
5317,"Манах на̄ив э̄ри, таса̄вит сартуӈкв ро̄ви."
5318,Туп йӣвыт пуссын то̄самыг ос ёл-паттым вос о̄лсыт.
5319,На̄н тамле йӣвыт сартэ̄н.
5320,"Ос со̄паслам на̄ив юв тотнэ ма̄гыс матыр техникал во̄рн минуӈкв ат э̄ри, атиӈк ма̄нь йӣвыт пулиг-ялыглыяны̄н."
5321,"Ма̄-вит ӯргалан колныл те̄тым ля̄ххал ма̄ньщи ла̄тӈыл
В."
5322,"Васильева
хансыстэ."
5323,Округувт 1993 та̄л па̄сныл э̄лын ӯнлын па̄влытн «Николай Пирогов» нампа ле̄ккарыӈ на̄иӈха̄п я̄т хосыт мир пусмалтым яласы.
5324,Колнакыт пуссын йильпи ищхӣпыӈ утыл та̄стым о̄лэ̄гыт.
5325,Па̄влыӈ мир сымкӣвраныл тот янытэ̄т уральтаӈкве ве̄рмавет.
5326,Ань тот онтолов ле̄ккар ос китхуйплов ма̄нь ле̄ккар рӯпиты.
5327,Та̄н «Центр профес­сиональный патология» пӯльницаныл мир пус­мал­таӈкве ке̄тыглавет.
5328,Ань ты туи на̄иӈха̄п ва̄т нупыл нёлолов па̄влытн ялыс.
5329,"Ханты-Мансийский рай­он Батово па̄вылт рӯ­питаманыл порат ма̄н, ля̄ххал тотнэ хо̄тпат, тув тотыглавесӯв."
5330,"Тот ле̄к­карыт та̄нки рӯпатаныл суссылтасыт ос манырсыр нё̄тмил ма̄хумн ва̄ре̄гыт, ты урыл потыртасыт."
5331,Батово па̄вылт хӯрум со̄тыра са̄виткем э̄лум­хо̄лас о̄лы.
5332,На̄иӈха̄п тот кит хо̄тал ӯнлыс.
5333,Ты сыс ат­хуйпловкем хо̄тпа ураль­тахтуӈкве тув ёх­талас.
5334,Терапевтыт халт яныг ле̄ккарыг о̄лнэ хум Сергей Кондратенко хосат та̄гыл ты на̄иӈха̄пт рӯпиты.
5335,"То̄ва па̄влыӈ хо̄тпат ёмщакв ва̄ганэ, та̄н уральтахтын манос та̄ра-паттын ла̄тыӈ ма̄гыс ва̄тихал ёхталэ̄гыт."
5336,"Хум ла̄выс:
– Ма̄н ка̄сыӈ та̄л на̄иӈ­ха̄пыл атпан нупыл хӯр­махкем са̄вит па̄влытн мир пусмалтаӈкве ёхталэ̄в."
5337,Ты сыс акв ле̄ккар ни­ла со̄тыра са̄виткем э̄лум­хо̄лас уральтаӈкве а̄лыми.
5338,Акв хо̄тпа 10-25 кум ле̄к­карн сунсаве.
5339,Ты порат я̄ӈк на̄тнэ э̄тпос оигпам порат рӯпитаӈкве о̄вылтахтасув.
5340,Ты та̄л рӯ­патав ма̄нь таквс э̄тпос ва̄т нупыл китыт хо̄талэ̄т Октябрьский район Гор­нореченск па̄вылт ёл-по̄илттылӯв тах.
5341,Ле̄ккарыт са̄тыт хо̄та­ланыл ӯщлахтын хо̄талыг о̄лы.
5342,"Та̄н ма̄гсыланыл на̄иӈха̄пт я̄нас каснэ кол щё̄питым о̄лы, то̄ва хо̄тпат ӯщлахтын порат тув ялантэ̄гыт."
5343,Тувыл та̄н ма̄гсыланыл тот са̄всыр ёнгилыт щё̄­питым о̄лэ̄гыт.
5344,"Хотьют ка̄сащи, нясыл хӯл алыщ­лаӈкве ве̄рми."
5345,То̄ват ки­на сунсым манос нас ӯщ­лахтым ӯнлахо̄лэ̄гыт.
5346,Тох ты на̄иӈха̄пт ле̄ккарыт акв хо̄тал ӯщлахтэ̄гыт.
5347,Ты ищхӣпыӈ утыл та̄с­тым на̄иӈха̄пт па̄влыӈ ма̄хум алпияныл ём­щакв уральтаӈкве ве̄рмавет.
5348,Ты ва̄рмаль ма̄гыс тот матыр-а̄ти пуссын о̄лы.
5349,Ма̄хум тот са̄всыр ана­лизыт миӈкве ве̄рме̄гыт.
5350,"Ле̄ккарыт матыр та̄рвит а̄гм осн-паттэ̄гыт ке, та̄­ра та хо̄тпа ма̄гыс направ­ление-нэ̄пак хансэ̄гыт ос пӯльницан та ке̄тыяныл."
5351,"На̄иӈха̄пыл яласанэ̄­ныл порат, са̄всыр ва̄рмаль е̄мталы."
5352,"Тот са̄всыр а̄гмыт осн-паттым рӯпитан яныг ле̄ккар хум Александр Котов тох ла̄выс:
– Ты та̄л Ха̄льӯс район Саранпа̄вылт туп акв хо̄­тал рӯпитасув."
5353,Саквъя̄ ви­тэ молях то̄суӈкве па­тыс.
5354,Тыима̄гыс ма̄н мо­лямтахтым ло̄ӈхаль ми­насув.
5355,"Ло̄пмус па̄вылн па̄г пӯхвтысӯв, тот ма̄хум уральтасанӯв."
5356,Саранпа̄выл хо̄тпат моторха̄пыл ма̄н палтув пусмалтахтуӈкве ёхталасыт.
5357,Мо̄лты та̄л о̄с акв ва̄р­маль о̄лыс.
5358,Ань хащта̄л а̄гм паттат Ха̄льӯс район Тэ̄к па̄выл ма̄хум ӯс пӯльни­цан ёхтуӈкве ат ве̄рмысыт.
5359,Мир тотыглан на̄иӈха̄пыт щар ат яласасыт.
5360,"Ма̄н тув ялсув, ма̄хум уральтасанув ос пусмалтасанув, та̄н ща̄гтым хультсыт."
5361,"Ань та̄рвитыӈ а̄гм ла̄к­ква ул вос та̄рамлас, «Нико­лай Пирогов» на̄иӈха̄пт рӯпитан ле̄ккарыт акваг уральтавет."
5362,"Хотьют ка̄са­щи, тот прививка-укол ва̄­руӈкве ве̄рми."
5363,Ты ва̄р­маль ма̄гыс тот тэ̄р­пи о̄с о̄лы.
5364,"Ты ле̄ккарыт сака та̄рвит а̄гм о̄щнэ па̄влыӈ хо̄тпат уральтан ма̄гыс, та̄н пал­таныл ос юв ялэ̄гыт."
5365,Вадим Шестаков на̄иӈ­ха̄пт хирургыг нила та̄л рӯпиты.
5366,"Тав ла̄выс:
– Тыт рӯпитанэм сыс са̄всыр ва̄рмаль о̄лыглас."
5367,"Хо̄тпа матыр лувнаке сак­ватаме порат, сака та̄р­вит а̄ти ке, ма̄н таве ма̄н­ки пусмалтылӯв."
5368,"О̄влэ̄т сакватам наке ёмщакв сунсылув, та̄рвит ва̄рмаль о̄лы ке, ма̄н таве пӯльни­цан ке̄тылув."
5369,Аппендицит а̄гмыл е̄м­тум хо̄тпат та̄ра нап­рав­ление-нэпакыл хасыл­тыянув.
5370,"Тувыл па̄выл ле̄к­карыт вертолёт во̄ве̄­гыт, э̄лумхо̄лас операциял ва̄рнэ ма̄гыс пӯльницан тотаве."
5371,"Хум потре щирыл, мо̄л­ты та̄л акв о̄йка лувыл ёл-патыс, ка̄тнаке хот-ё̄ӈхыгпа̄птыстэ."
5372,Владимир Викторович таве на̄иӈха̄­пыт марля то̄рыл та̄кыщ лап-пе̄рыгтастэ ос пус­мал­тахтын мус юв ке̄­тыстэ.
5373,"То̄ва хо̄тпат хӯл алыщлыманыл порат ня­сын пе̄лтхатэ̄гыт, тав са̄в щёс нясыт хот-лэ̄вата̄лса­нэ."
5374,Туи порат рӯпата та̄л ат о̄лэ̄гыт.
5375,Па̄влыӈ ма̄хум та̄н палтаныл нё̄тмил ма̄гыс акваг ёхталэ̄гыт.
5376,Татьяна Синько ма̄хум уральтым рӯпиты.
5377,Та̄н на̄иӈ­ха̄пт клинический ос био­химический анализыт выгыт.
5378,"Хо̄тпа матыр а̄гм о̄нь­­щи ке, ищхӣпыӈ ут хосыт а̄гме та̄ра хо̄нтаве."
5379,"Тав ла̄выс:
– Ма̄н тэ̄лы порат «Ка­маз» нампа ма̄шинал па̄влыӈ мир пусмалтаӈкве яласэ̄в."
5380,Тот ищхӣпыӈ утыт о̄с та̄стым о̄лэ̄гыт.
5381,То̄нт ма̄н акв со̄тыра атса̄т са̄вит­кем хо̄тпа уральтаӈкве а̄лыме̄в.
5382,Туи сыс хӯрум со̄тыра атса̄т са̄виткем э̄лумхо̄лас уральтэ̄в.
5383,Та̄л сыс хо̄т со̄тыра хо̄тпа сунсэ̄в.
5384,"Хо̄тпа на̄иӈха̄пт а̄лпыл анализанэ мыганэ, хо̄тыл порат та а̄стэ̄гыт."
5385,"Обед юи-па̄лт э̄лумхо̄лас ёхты, матыр а̄гм о̄ньщи ке, таве пӯльницан ке̄тнэ ма̄гыс нэ̄пакыл хасылтылув."
5386,«Николай Пирогов» на̄иӈха̄пт капитаныг Вла­димир Рожко рӯпиты.
5387,"Тав ла̄выс:
– Ты на̄иӈха̄пув юи-о̄выл щёс 2016-2017 та̄­лыгт тэ̄лы порат моторе ёмщакв хот-щё̄питавес."
5388,Ос то̄ва колнакыт йильпи ищхӣпыӈ утыл ӯнттуве̄сыт.
5389,Ам тыт хо̄тыт та̄л рӯпитэ̄гум.
5390,Округувт о̄лнэ я̄т пуссын ва̄ганум.
5391,"Ма̄н ма̄гсылув тамле та̄рвит о̄лы, то̄ва я̄т ма̄ниг о̄лэ̄гыт, тот витэ молях то̄сы."
5392,Тыима̄гыс хоса тот лю̄люӈкве ат ве̄рме̄в.
5393,"Хунь витэ ёл-минуӈкве о̄вылтахты, ма̄н та̄ра ювле минмыгтэ̄в, атиӈк тув я̄р­муӈкве ве̄рме̄в."
5394,"Хум потре щирыл, та̄кыщ во̄тастан порат я̄ хосыт минуӈкве о̄с сака лю̄ль, на̄иӈха̄п тыгле-тувле то­тыглаве."
5395,Тувыл то̄ва я̄т я̄санэ мо̄т ма̄ныл о̄вуӈкве о̄вылтахтэ̄гыт.
5396,Ка̄сыӈ та̄л я̄ хосыт яласан карта йильпииг ва̄раве.
5397,"Владимир Анатольевич тот рӯпитанэ̄тэ сыс, ты ва̄р­малит ёмщакв ха­нищ­тасанэ, тав ма̄щтырыг яласы."
5398,Ханты-Мансийск ӯст «Центр профессио­наль­ной патологии» пӯльницат яныг ле̄ккарыг рӯпитан хум Николай Ташланов ма̄навн о̄с акв тэ̄ла урыл потыртас.
5399,Ань йильпи на̄иӈха̄п ва̄рнэ ма̄гыс э̄рнэ нэ̄пакыт щё̄питан ма̄ныл ты а̄стлавет.
5400,Тав Нижний Новгород ӯст хӯрмахкем та̄л ва̄руӈкве патаве.
5401,"Йильпи на̄иӈха̄п а̄с­тын юи-па̄лт, «Николай Пирогов» ёмщакв хот-щё̄питаӈкве па̄г хартаве."
5402,Ётылнув ма̄н округувт о̄лнэ я̄т хосыт кит на̄иӈха̄пыг мир пусмалтым яласаӈкве тах патэ̄г.
5403,Николай МЕРОВ
5404,"Ка̄сыӈ хо̄тпа хуньт улпыл номса̄лы нё̄рытын ялуӈкве, такви самаге̄тыл нё̄р капаит сунсыглаӈкве."
5405,Ма̄н округувт Ха̄льӯс районт са̄в нё̄ранув о̄лэ̄гыт.
5406,"Хуньт ма̄ньщи мирув са̄лыӈыт о̄лсыт, са̄лы пӯӈаныл нё̄рт нё̄ргата̄лсаныл."
5407,Ань ос «Ма̄нь Ӯсквен» ёхталан ня̄врамаквет ка̄­сыӈ туи нё̄рытын о̄с то­тыглавет.
5408,"Кӯщаиг о̄лнэ нэ̄кве Любовь Павловна Стаканова такви та̄н ётаныл яланты, ялум лё̄ӈханыл урыл тох потыртас:
– Нё̄рн ялнэ сменав ты щар ма̄к э̄рнэ ва̄р­малюв."
5409,"Ня̄врамыт тот та̄ксарыг, ё̄рыг е̄мтэ̄гыт, нэ̄матарыл ат пилэ̄гыт, номтэ ё̄р хо̄тпаг о̄лэ̄гыт, халанылт нё̄тхатуӈкве ха­нищтахтэ̄гыт."
5410,"Тот колта̄л ма̄т о̄лым са̄всыр ва̄р­маль е̄мтапаӈкве ве̄рми, таима̄гыс нэ̄матарыл ул вос рохтэ̄гыт."
5411,Ты тув ма̄н Пуйва па̄­выл о̄лум ма̄н ялсӯв.
5412,Ты Са­ранпа̄вылныл алгаль нё̄рыт нупыл яныгса̄т арыгтем ве̄рыстат па̄выл о̄лыс.
5413,"Тот нё̄р а̄хвтас но̄х-хилум ма̄хум рӯпитасыт, ты коныпал тот ня̄врамыт садик, о̄выл классытыт ханищтам школа, клуб-кол, ла̄пка, на̄йпос ва̄рнэ станция о̄лсыт."
5414,"Ты сменав акв хо̄тал хольт молях тахас, молях оигпас."
5415,Ма̄н ня̄враманув ёт онтоловхуйплов хо̄тпа ялсӯв.
5416,"Ты Саранпа̄выл, Кульпас, Касум па̄выл, Ха̄льӯс ня̄врамыт о̄лсыт."
5417,Тыгыл титхуйплов хо̄тпа­нув нэ̄мхуньт нё̄рн ат ялсыт.
5418,"Хумус лё̄ӈхув номсаслӯв, тащир ты ялсӯв, туп ма̄н Усть-Пуйва мус ёхтумувт, я̄ сунсыслӯв, витэ сака хот-то̄сум, катамаран-ха̄пыл на̄тылтаӈкве ат ве̄рмынувув, таима̄гыс ювле я̄ хосыт ат минасӯв."
5419,"Ялмув сыс акваг турап хо̄талыт о̄лсыт, туп титахтем хо̄тал хо̄талыӈыг е̄мталас, ма̄н тай ханьщувлам ма̄­хум, ёт матыр-а̄ти э̄рнэ мас­нут пуссын о̄щсӯв."
5420,"Акв­тох ня̄врамыт тот ханищ­тасанӯв, Сургут ӯс университетныл ма̄н ётув преподаватель-хо̄т­пат ялсыт, та̄н са̄всыр пум-лӯпта урыл ма̄навн потыртасыт, манарыл ро̄ви пусмалтахтуӈкве, аквтот та̄наныл суссылтасаныл."
5421,"Шатмага нампа нё̄р алан ялсӯв, тот ё̄мыгтасӯв, сун­сыглахтасӯв."
5422,"Нё̄рыт карсыт, хо̄тал палыт но̄ӈхаль ё̄ме̄в, тувыл мощ ӯщлахтэ̄в о̄с аквтув ёлаль та̄ртахтэ̄в."
5423,"Пуйва па̄выл сунсыглым ё̄мыгтасӯв, ня̄врамытын тот о̄лум ма̄хум урыл потыртасум."
5424,Хуньт тот хӯрумса̄ттем хо̄тпа о̄лсыт ос рӯпитасыт.
5425,"Нё̄р а̄хвтас хот-щё̄пи­тан цех тот о̄лыс, са̄в нэ̄т а̄хв­тас ра̄тым ос ла̄кква-уртым рӯпитасыт."
5426,"Ма̄н ётув акв ма̄ньлат ле̄ккар ялыс, ты Гаврил Ануфриев, тав Ханты-Мансийский ле̄ккар кол­ледж а̄стлас, ты коныпал сака ёмщакв по̄слуӈкве ха̄сы, тав ня̄врамыт ка̄тыл по̄слуӈкве ханищтасанэ."
5427,"Нё̄рт хунь яласэ̄в, ам ня̄в­рамыт аквписыг титыг­лыянум, та̄н ма̄гсыланыл нё̄рыт – ты маныр, ань то̄ват тох ты ла̄всыт: нё̄рыт – ты ам рӯтанум о̄лум пе̄с йис ма̄, нё̄рыт – ты ам колум, нё̄рыт – ты о̄лупса мӯтратэ, нё̄рыт – ты э̄лумхо̄лас ха̄снэ ос ва̄рнэ нак."
5428,"Л.П. Стаканова ёт
Г."
5429,"Кондина
потыртас
Л.П. Стаканова те̄тум хурит"
5430,Пе̄с порат ма̄хманув са̄всыр пормасыт ка̄тыл та̄нти ва̄рсыт.
5431,Кол тӣвырт о̄щнэ а̄ныса̄ныт са̄сныл ю̄нтсыт.
5432,Ка̄сыӈ колта̄гыл таквина̄тэ̄н э̄рнэ яныт а̄ныт ва̄рыс.
5433,"Ань тай матыр-а̄ти пуссын ла̄пкат ёвтуӈкве ро̄ви, таима̄гыс ты пе̄с йис щаквщин ва̄рмаль хот ты ёрувлахты."
5434,"Тох ул вос е̄мтыс, ань Ванзеват па̄вылт о̄лнэ сосса нэ̄квет оманыл, ане̄кваныл-щаще̄кваныл ю̄нтыглам со̄втыт, па̄йпыт осын висаныл ос тув сун­сым та̄нти ю̄нтуӈкве ха­нищтахтуӈкве патсыт."
5435,"Ты коныпал а̄гияныл ляпан ӯнттысаныл, о̄с вос нё̄тэ̄гыт, вос ханищтахтэ̄гыт."
5436,"Ань пил ва̄тнэ пора ёхтыс, ва̄им, со̄втыл ос па̄й­пыл пил ва̄туӈкве кӯстырнув, э̄лумхо̄лас ка̄­таге̄т нэ̄матыр пувуӈкве ат э̄ри, э̄лы-па̄лэ̄н со̄втэ тагматытэ, та ва̄ты."
5437,Белоярский район Ван­­зеват па̄вылт нэ̄квет «хинт» (со̄вт) ос «воньщуп» (па̄йп) ю̄нтуӈкве акван-атхатыгласыт.
5438,Ōвлэ̄т са̄с нуюӈкве во̄рн ялсыт.
5439,"Э̄рнэ са̄вит ёмас са̄с нуйсыт, юн хот-халюптасаныл, хот-щё̄питасаныл."
5440,Ос пе̄с со̄втыт-па̄йпыт нупыл сунсым та̄нти ю̄н­туӈкве та тӯлтхатсыт.
5441,Ма­тах хо̄тал рӯпитасыт ос хусапаныл та а̄стысыт.
5442,"Хансал щуртуӈкве ань ат хо̄йхатэ̄гыт, туи са̄с хари ат о̄ньщи."
5443,"Тӯяг, тӯйт хот-толнэ̄тэ юи-па̄лт атнэ са̄с то̄нт хари о̄ньщи, та са̄с хансал щуртуӈкве ро̄ви."
5444,"Ты ханищтапт па̄в­лыӈ нэ̄квет, ма̄щтыр нэ̄к­вет рӯпитасыт: Нел­ли Григорьевна Пичерская, Юлия Петровна Гын­ды­шева, Вера Никитична Тимиргалеева, Татьяна Андреевна Молданова."
5445,"Та̄н ётаныл а̄гирищквет о̄с ю̄нсхатсыт, ка̄сыӈ нэ̄ такви апыгрищанэ ханищтас."
5446,"Ōвлэ̄т со̄вт ю̄нтсыт, тувыл татем пӯмщиг е̄мтыс, э̄лаль вуйхатсыт ос па̄йп ю̄нтсыт."
5447,"Хотьютаныл юн таквсы нуим са̄сыт хо̄нтыс, таил ю̄нтум со̄втаныл ос па̄йпаныл та̄н са̄всыр хо­рамыл щуртсаныл, татем нё̄тнэг сусхатэ̄гыт."
5448,"Пуссын хот-ща̄гтсыт, татем ёмщакв рӯпитасыт, ю̄нсхатсыт, та̄нти ня̄враманыл, апга­ныл ма̄гсыл мӯйлупса ва̄р­сыт, ань ос тыналан ма̄г­сыл ва̄руӈкве ве̄рме̄гыт."
5449,"Ань номсэ̄гыт, таквсы йильпи са̄с нуюӈкве, та са̄с пормасаныл тах хансал щуртуӈкве ро̄ви, о̄с тах ща̄гтым акван-атхатэ̄гыт, маттем тах та рӯпитэ̄гыт."
5450,"Ос таи сака ёмас, а̄ги­рищит са̄сныл хусапыт ю̄нтуӈкве та̄нти воратэ̄­гыт, са̄с ёт рӯпитаӈкве та̄­нанылн пӯмщиг о̄лы."
5451,"Валентина Ирган те̄тум потре ма̄ньщи ла̄тӈыг
Г."
5452,"Кондина
толмащластэ"
5453,Ювле хультум э̄тпост округ Дума депутатыт тит щёс сапра̄ни ва̄рыгласыт.
5454,"О̄выл хо̄талт та̄н нилахтем щё̄с рӯпитасыт, ва̄тахтем са̄всыр са̄кконыт ёмащакв ловиньтасаныл ос э̄рнэ ла̄тӈыл хассаныл."
5455,Та̄н щар о̄влэ̄т ма̄хум янытлэ̄гыт.
5456,Ань налы­ман­тем хо̄тпа Почётный грамота нампа нэ̄пакыл мисаныл.
5457,Та намыт халт ма̄ньщи нэ̄ наме ка̄са­лас­лӯв – Ольга Митро­фановна Тимушева.
5458,"Тав Кульпас па̄выл школат ня̄врамыт ханищтым рӯпиты, са̄в та̄л ёмащакв рӯпитанэ̄тэ ма̄гсыл ань о̄с ты яныт­лан нэ̄пакыл майвес."
5459,Ма̄н таве о̄с янытлылӯв.
5460,Тувыл яныг кӯщаит 2020 та̄л сыс ва̄рум рӯпа­таныл урыл потыртаӈкв та патсыт.
5461,Дума кӯщай хум Борис Хохряков мирн пе̄риим ма̄хум та та̄л сыс ва̄рум рӯпатаныл урыл отчёт ва̄рыс.
5462,"Та юи-па̄лт то̄ва са̄кконыт мо̄т щирыл хассаныл, то̄ват ос нас акв-тит ла̄тӈыл нё̄тумта­саныл."
5463,"Ня̄врамыт ӯргалан нэ̄ урыл
Татьяна Моховикова ня̄врамыт ӯргалан хо̄тпаг са̄в та̄л округувт рӯпитас."
5464,Ань ты рӯпатаныл по̄хан минас.
5465,Ос ты э̄лы-па̄лт тав депутатытн такви ва̄рум рӯпататэ урыл по­тыртас.
5466,"Тав ла̄выс, мо̄лты та̄л сыс округувт о̄лнэ ма̄хум халт 1 со̄тыра 482 хо̄тпа нё̄тмил во̄внэ ма̄гыс таве̄н пищма хассыт."
5467,"Ты ма̄хум ня̄враманыл ёт та̄рвитыӈ ва̄рмальн я̄рмысыт – о̄лнэ кол та̄л хультсыт, то̄ват тэ̄нут ос маснут ёвтнэ ма̄­гыс олн ат о̄ньще̄гыт."
5468,То̄ват ос кол ӯнттын ма̄гыс ма̄-ло̄мт во̄ве̄гыт.
5469,"Са̄в нэ̄квет ня̄враманыл ма̄гыс алимент-олн ка̄тн-виӈкв ат ве̄рме̄гыт, о̄йканыл тӯйтыглахтым хо̄т о̄лэ̄гыт."
5470,"Са̄в щёс Татьяна Дмитриевна сут колн во̄­выглавес, тот то̄ва ща̄нит ос а̄щит ня̄враманыл ма̄гыс сутытахтэ̄гыт."
5471,Та та̄л сыс тав налымантем щёс сутн ялыс.
5472,"Э̄лаль тав пе̄нтсылэ 2021-2026 та̄лытт Людмила Бори­сова Низамова пе̄риявес, тав округувт о̄лнэ ня̄в­рамытн нё̄тнэ ос та̄наныл ӯрга­лан ма̄гыс рӯпитаӈкв тах паты."
5473,"Нё̄тмил винэ хо̄тпат
Мирн нё̄тмил ва̄рнэ округ департамент колт рӯпитан ма̄хум ма̄гыс, рущ ла̄тӈыл ла̄ваве - социальный защита, акв са̄ккон ос тамле ла̄тӈыл хасвес."
5474,"Ты 2021 та̄л сыс манах хо̄тпа та̄н нё̄тми­лыл миӈкв ве̄рмия­ныл:
– округувт о̄лнэ 20 со̄­тыра 785 ще̄мья нё̄тавет, та̄н пуссын акван те ловиньтаӈкв – 70 со̄тыра 547 хо̄тпа нё̄тмилыл тах мивет."
5475,"– та̄нтте̄ныл о̄лнэ яныг­па̄ла хо̄тпат, ня̄врам ат о̄щнэ матум хо̄тпат халт туп 282 хо̄тпа нё̄тавет."
5476,"– мощща олн сэ̄лнэ колта̄глыт халт – 9 со̄тыра 130 ще̄мья олныл тах мивет;
– щар ма̄к та̄рвитыӈ ва̄рмальн я̄рмум хотпат халт – туп 30 хо̄тпа тах нё̄тавет."
5477,"Савалап ня̄врамыт мāгыс ля̄ххал
Ма̄н округувт са̄в савалап ня̄врам о̄лы."
5478,Та̄н 18 та̄ланыл то̄влын юи-па̄лт о̄лнэ колыл мивет.
5479,Ос ань та̄ра-патыс – 2020 та̄л сыс кол та̄л о̄лнэ 377 савалап ня̄врамыт яныг кӯщаитн пищма хассыт.
5480,Ос пуссын аквъёт атса̄т­тем савалап ня̄врамыт о̄лнэ колыл ат майве̄сыт.
5481,"Ты ня̄врамытн нё̄тнэ ма̄гыс депутатыт тамле са̄ккон пирмайтасыт, са­валап ня̄врам о̄лнэ кол ат те о̄ньщи, тав ка̄сыӈ э̄тпос 10 со̄тыра солко̄вил миӈкв патаве."
5482,Ты олнытыл о̄лнэ колэ ма̄гыс вос ойтхаты.
5483,"Пусмалтахтын мāгыс олныт
Ня̄врамыӈ ще̄мьят, яныгпа̄ла хо̄тпат ос матыр та̄рвитыӈ а̄гм о̄щнэ ма̄хум та̄н ка̄сыӈ та̄л пусмалтахтын ос ӯщ­лахтын ма̄гыс санаторий-колн ялуӈкв ве̄рме̄гыт, ты ма̄гыс путёвкаг ла̄внэ нэ̄пакыл мивет."
5484,Тот олн ойтта̄л пусмалтавет.
5485,Ты та̄л о̄выл э̄тпосэ мус акв хо̄тпан туп 133 сол­ко̄ви майлувес.
5486,Ты олны­тыл тав акв хо̄тал сыс санаторият тыттувес ос пусмалтавес.
5487,"Ос ань ты йист матыр-а̄ти пуссын ты­ныӈыг та е̄мтсыт – тэ̄нут, тэ̄рпи."
5488,"Ань мирн пе̄риим хо̄тпат ты урыл хансым са̄ккон мощ мо̄т щирыл хассаныл, та̄н ты олныт но̄х-нё̄тсаныл."
5489,"Ос ма̄н депутатанув ты ла̄ве̄гыт, округувт о̄лнэ ма̄хманув ма̄гсыл та̄н са̄внув олн ты ёмас тэ̄лан хассыт, ос Россия мо̄т ма̄тт о̄лнэ кӯщаит ты олныт о̄с вос но̄х-нё̄тыяныл."
5490,"Ты сапра̄ни о̄лум порат Счётный палата, УМВД ос прокуратура колытт рӯпитан яныг кӯщаит пуссын потыртасыт."
5491,"Та̄н мо̄лты сыс маныр ва̄рсыт, манхурип та̄рвитыӈ ва̄р­маль о̄щсыт."
5492,"Ос ты та̄лт хумус рӯпитаӈкв патэ̄гыт, та урыл ла̄тӈаныл о̄лыс."
5493,Валентина УЗЕЛЬ
5494,Ма̄ньполь э̄тпос китыт хо̄талэ̄т Ханты-Мансийск ӯст нэ̄пак ловиньтан колт ханты нэ̄ Алла Иштимирова-Посохова «А̄с ща̄й» ва̄рмальн сосса ма̄хум акван-атыгласанэ.
5495,"Ты кастыл Олег Сам­биндалов, ма̄ньщи хум тув во̄виньта̄лвес."
5496,Тав мощ мо̄лалнув Ханты-Мансийск ӯсн мӯйлуӈкве ёхталас.
5497,Олег Ха̄льӯс район Тӯрва̄т па̄вылт о̄лы.
5498,"Нё̄р ляпат во̄р ма̄т хумус тав о̄лы, ань ма̄хум таве китыгласаныл."
5499,Хум такви о̄лупсатэ урыл потыртас.
5500,"Ты ва̄рмальн колледжит ня̄врамыт ханищтан нэ̄ Альбина Станиславец, А̄с-угорский театрыт рӯ­питан хум Александр Тур­гачёв, Ханты-Мансийский район депутатыг о̄лнэ ханты хум Руслан Богор­даев, ля̄ххал тотнэ хо̄тпат ос са̄в мо̄т ма̄хум ёхталасыт."
5501,Олег ма̄ньта̄гыл Тӯрва̄т па̄вылт яныгмас.
5502,"Ня̄х­щам­во̄ль па̄выл школат туп хӯрум класс а̄стлас, такви о̄лнэ ма̄тэ̄н во̄рн та ояс."
5503,Тот тав а̄ще̄н во̄раяӈкве ос хӯл алыщлаӈкве ха­нищтавес.
5504,"Тав ань сака ма̄щтыр хум, матыр-а̄ти пуссын ва̄руӈкве ха̄сы."
5505,Во̄р па̄влэ̄т такви кол ӯнттыс.
5506,"Ёсат, ма̄нь суныт, йӣвха̄пыт ос мо̄т э̄рнэ пормасыт ка̄тыл такви ва̄ри."
5507,Ты утыт ва̄руӈкве такви ха­нищтахтас.
5508,"То̄ва ва̄рум утанэ э̄л тыналыянэ, па̄в­лыӈ ма̄хум акваг во̄­ве̄гыт."
5509,Олег нё̄р ляпат во̄ркол о̄ньщи.
5510,"Тот ке̄рнялит ӯнт­талы, со̄руп ос во̄р са̄лыт коим яласы."
5511,Тот ӯнлын нё̄рыт наманыл ёмщаквег ва̄ганэ.
5512,Йильпи та̄л па̄сныл нё̄рытн турис­тыт ялан­таӈкве о̄выл­тах­тэ̄гыт.
5513,То̄ванакт хо̄тал сыс хӯрум манос нилах­кем группа мины.
5514,Акв группат атхуйпловкем са̄вит э̄лумхо̄лас о̄лы.
5515,"Та̄н «Перевал Дятлова», «Ма̄нь Пупыг нё̄р» нампа нё̄рыт мус нас сунсыглан ос ӯщлахтын ма̄гыс минэ̄­гыт."
5516,"Мир Екатеринбург, Пермь ос мо̄т са̄всыр яныг ӯсытныл ёхталэ̄гыт."
5517,Ты хо̄тпат Олег манос Уньтя лё̄ӈх суссылтаӈкве ва̄тихал ёт во̄выглыяныл.
5518,"Тот о̄лнэ хумыт нё̄рыт пуссын ёмщакв ва̄ганыл, ма̄ньта̄гыл а̄щанылн ёт тотыглаве̄сыт."
5519,Туристыт тотыглан ма̄гыс та̄н олн выгыт.
5520,Яласан ма̄хум Тӯрва̄т па̄вылт э̄т хӯлнэ ма̄гыс о̄с олн ойтэ̄гыт.
5521,Во̄р па̄вылт о̄лнэ ма̄ньщит та̄нки ё̄ранылт тыщир ты о̄лэ̄гыт.
5522,2011 та̄лт ты Тӯрва̄т па̄вылт о̄лнэ ще̄мья урыл «Югория» телерадио­компаният рӯпитан нэ̄ Татьяна Мерова кина по̄слыс ос ва̄рыс.
5523,То̄нт Самбиндалов пыгыт пус­сын юн о̄лсыт.
5524,Та̄н та̄нки о̄лупсаныл урыл потыр­тасыт.
5525,Ты кина ань ма̄хум тыт о̄с суссаныл.
5526,Та нё̄тнэ ма̄ ка̄сыӈ хо̄тпан мӯстыс.
5527,Ань потрыт а̄стум юи-па̄лт ловиньтан нэ̄пак кол кӯщай нэ̄ Алла Иштимирова-Посохова таве̄н нэ̄пакыт мӯйлуптас.
5528,Олег потранэ ищхӣпыӈ утын ёл-хас­ве̄­сыт.
5529,Мо̄т щёс тыг ёхтынэ̄тэ мус та̄н ще̄мьяныл урыл о̄с йильпи кина а̄стлаве тах.
5530,Николай МЕРОВ
5531,Мо̄лал Ха̄льӯс район Тӯрва̄т па̄вылн Николай ос Наталья Анямовыг Ӯй йӣквнэ ма̄н ёхталасыг.
5532,Тэ̄н Свердловский областьт нё̄р ляпат Ушма па̄вылт о̄лэ̄г.
5533,Хӯрум ня̄врам о̄ньще̄г.
5534,Нэ̄г-хумыг о̄лупсатэ̄н урыл а̄нумн потыртасы̄г.
5535,Ань ты накт Свердлов­ский областит пуссын аквъёт яныгса̄т атпан арыгтем ма̄ньщи хо̄тпа о̄лы.
5536,"Янге, ма̄не пуссын ма̄ньщи ла̄тӈыл ёмщакв потыртаӈкве ха̄сэ̄гыт."
5537,"Нё̄­рыт ляпат Лэ̄пла, Мирон па̄выл, Ке̄расколыӈъя па̄выл, Ушма, Пума ос Та̄лтъя па̄влытт ӯнлэ̄гыт."
5538,"Тот Тасмановыт, Анямо­выт, Пеликовыт ос Паки­н­ыт ще̄мьят о̄лэ̄гыт."
5539,Ань Ушмат ва̄т нупыл ат са̄виткем ма̄ньщи хо̄тпа о̄лы.
5540,"Та̄н во̄рае̄гыт, хӯл алыщлэ̄гыт, пил ва̄тэ̄гыт, ла̄хс атэ̄гыт ос па̄кв пат­тэ̄гыт."
5541,Мо̄таныт ос ӯсытыт о̄лэ̄гыт.
5542,Наталья Сапса ӯст (Ивдельт) самын патыс.
5543,"А̄ще - Савелий Павлович, ща̄не ос Татьяна Савель­евна Бахтияровыг, тэ̄н Ке̄расколыӈъя па̄вылт о̄лсы̄г, хосатнув а̄тимыг е̄мтсыг."
5544,Э̄кваг-о̄йкаг кит ня̄врам янмалтасы̄г.
5545,"Наталья ма̄нь, тав нуми­палэ̄т Павел о̄лыс."
5546,Хум кит та̄л ювле хультум порат щаквыт порсыс.
5547,"Нэ̄кве урыл
Наталья ма̄ньта̄гыл Ке̄расколыӈъя па̄вылт яныгмас."
5548,Тувыл Полуноч­ный па̄выл школа-интер­натын ханищ­тах­туӈкве тотвес.
5549,Э̄лы па̄влытт о̄лнэ ня̄врамыт пуссын тот ханищ­тавет.
5550,2005 та̄лт а̄ги онтолов класс а̄стлас.
5551,Тувыл Ханты-Мансийск ӯсн э̄лаль ха­нищтахтуӈкве минас.
5552,Тот акв та̄л колледжит ма̄нь ня̄врам ӯргалан хо̄тпаг ханищтахтас ос ювле Ушма па̄влэ̄н о̄луӈкве минас.
5553,"Тот мощ о̄лыс, хум ва̄рыс."
5554,"Хум урыл
Хумитэ наме Николай Алексеевич Анямов, та порат тав Ке̄расколыӈъя па̄вылт о̄лыс, во̄раим яласас."
5555,Тэ̄н акван-мина­сыг ос колта̄глыл Ушма па̄вылн ва̄нтлысы̄г.
5556,Тот сосса ма̄хум ма̄гыс лов йильпи колыт ӯнттуве̄сыт.
5557,Ань та̄н пуссын тот ты о̄лэ̄гыт.
5558,Яныг пыге̄н ань нила­хуйплов та̄лэ то̄влыс.
5559,Тав Полуночный па̄вылт онтолов классыт ханищ­тахты.
5560,"А̄гитэ̄н лов та̄лэ то̄влыс, тав ос тот о̄лнэ школа-интернатт нилыт классыт ханищтахты."
5561,"Ма̄нь пыге̄н Костя тэ̄н ётэ̄н юн о̄лы, тав иӈ ма̄нь, ат та̄лэ то̄влыс."
5562,Ты коныпал Александр Анямов апге̄н такви палтэ̄н янмалтаӈкве вистэ̄н.
5563,Пыг ма̄ньта̄гыл ща̄нь-а̄щ та̄л хультыс.
5564,Тав ловит классыт ханищтах­ты.
5565,Ня̄вра­маквет пуссын ма̄ньщи ла̄тӈыл ёмщакв потыр­тэ̄гыт.
5566,"Наталья щаще̄кватэ наме Александра Василь­евна Анямова, тав онтыр­са̄т нупыл нила та̄лэ то̄в­лыс."
5567,Туи порат Ушма па̄­вылт о̄лы.
5568,Тэ̄лы ос Анна а̄гитэ таве Хулюмсӯнт па̄вылн о̄луӈкве тотыг­лытэ.
5569,"Николай Алексеевич ла̄вме щирыл, са̄ртын Лӯсум я̄т ощща хӯл ос а̄лн хӯл са̄в о̄лыс."
5570,"Ань ты накт щар мощщаг е̄мтыс, ма̄хум туп щапак, хулюм­хӯл ос сорт тэ̄нэ са̄вит пувиньта̄лэ̄гыт, тувыл та, э̄л тыналан ма̄гыс хӯл а̄тим."
5571,"Хумыт во̄рае̄гыт, со̄руп, во̄р са̄лы ка̄тын-паттэ̄гыт."
5572,"Во̄рт кӯтювыл во̄раим ё̄мыгтэ̄гыт, ке̄р­ня­лит ӯнтталэ̄гыт, нё̄хыс алыщ­лэ̄гыт."
5573,Ты ё̄рыл та о̄лэ̄гыт.
5574,"Тэ̄нут-пормас ёвтнэ ма̄гыс манос пӯльницан ке э̄ри, та̄н Сапса ӯсн ос Полуночный па̄вылн ялантэ̄гыт."
5575,"Тэ̄лы порат «Бураныл», туи ос мотор­ха̄пыл минэ̄гыт."
5576,Та̄н па̄в­ланыл та̄ра та̄лэ-туве̄т туристыт нё̄рн ялантэ̄гыт.
5577,То̄ванакт ма̄ньщи хумыт лё̄ӈхыт хӯлтыглаӈкве ёт вовавет.
5578,Ты ма̄гыс олныл ойтавет.
5579,Тот о̄лнэ ма̄ньщи хо̄т­панув Са̄пса ӯс миркол па̄лыл акваг матарыл нё̄тавет.
5580,"Тэ̄нут-пормасыл тотыглавет, пе̄нщиныл майлавет ос мо̄т нё̄тми­лыл ва̄равет."
5581,Ня̄врамыт школа-интернатын тотнэ ма̄гыс ма̄шина яласы.
5582,Тох ты Лӯсум ма̄ньщиянув о̄лэ̄гыт.
5583,Николай МЕРОВ
5584,Ювле хультум э̄тпост Ха̄льӯс район Тӯрва̄т па̄вылт Ӯй йӣквес.
5585,Тот Савва ос Татьяна Самбиндаловыг о̄лэ̄г.
5586,"Тэ̄н хо̄т ня̄врам янмалтасы̄г: Ольга, Олег, Илья, Ирина, Андрей ос Алексей."
5587,"Ольга ос Ирина Ня̄хщамво̄ль па̄вылт о̄лэ̄г, тот рӯпитэ̄г."
5588,"Пыгыт ос пуссын Тӯрва̄т па̄вылт о̄лэ̄гыт, во̄раим яласэ̄гыт."
5589,Ань Ӯй йӣквнэ ва̄р­малин са̄всыр ма̄ныл ма̄ньщи хо̄тпат акван-атхатыгласыт.
5590,Ӯй ка̄тын-паттын урыл па̄выл кӯщай хум Савва Самбиндалов потыртас.
5591,"Мāньлат пыг Ӯй кāтын-паттыс
Хум ла̄вме щирыл, ма̄хум Ха̄льӯс район Саранпа̄выл, Ня̄хщамво̄ль, Хулюмсӯнт па̄влытныл, Советский район Таёжный па̄вылныл ёхталасыт."
5592,Ос Свердловский область Ушма па̄вылныл лӯсум ма̄ньщит тот мӯйлысыт.
5593,Пуссын аквъёт ва̄тахкем хо̄тпа о̄лыс.
5594,Ты ва̄рмаль тох о̄лыс.
5595,Яныг таквс э̄тпост Тӯрва̄т па̄вылт акв āлпыл лэ̄гыӈ утыт хорталтахтасыт.
5596,Савва уральтахтуӈкве кон ква̄лыс.
5597,Насати кол по̄хныл āпщите̄в ё̄мум.
5598,Ва̄т­нут та̄л о̄лнэ̄тэ ма̄гыс ёл ат хуям.
5599,"Тувыл хум хо̄т­пат кит лэ̄гыӈ ут ёт-висыт, юил та коймыгтасаныл."
5600,"Савва, Алексей пыге ос Дима апге, та̄н хӯрум хо̄т­па та минасыт."
5601,"Па̄вылныл хӯрум са̄виткем ве̄рыс­тан «Ма̄нь Тагт» я̄ хосыт ло̄ӈхаль минасыт, юил та ёхтысаныл."
5602,"Са̄в щёс суиӈ утыл тāртāлсаныл кос, ос Дима апге тав ты āпщите̄в кāтын-паттыстэ."
5603,Дима оматэ ёт Ня̄х­щамво̄ль па̄вылт о̄лыс.
5604,Пыг мо̄лты та̄л школа а̄ст­лас.
5605,"Тав ань са̄тхуйплов та̄лэ то̄влыс, Тӯрва̄т па̄­вылт во̄раим яласы."
5606,"Ӯй йӣкв урыл
Ань а̄пщите̄в ка̄тын-паттуманыл юи-па̄лт, Савва Ӯй йӣквуӈкве ты номылматас."
5607,Ты кастыл Самбиндалов ще̄мья ма̄ньщи ма̄хум тув мӯй­луӈкве во̄всаныл.
5608,Мо̄лты та̄л оигпан порат та̄ра ла̄тыӈ ке̄тсыт.
5609,Ма̄хманув ты ёмас ва̄рмальн хӯрум э̄тпоскем щё̄питахтасыт.
5610,"Ань нэ̄ Ӯй ка̄тын-пат­тум ма̄гыс, ма̄хум нила хо̄тал йӣквсыт."
5611,О̄выл хӯ­рум хо̄тал хум хо̄тпат тӯ­лыглапыт тӯлыгласыт.
5612,"Ты «Во̄раян хум», «Щёлыӈ хо̄тпа» ос мо̄т пӯмащ ощхулит ва̄рыг­лаве̄сыт."
5613,"Ты халт кол кӣвырт о̄лнэ ма̄хум «Хум хо̄тпат йӣкв», «Кӯринька» ос мо̄т йӣк­выт йӣквуӈкве лю̄люм­та̄л­сыт."
5614,Ка̄сыӈ ма̄т о̄лнэ хо̄тпат тāнки щирыл ма̄ньщи йӣквыт йӣкве̄гыт.
5615,"Лӯсум ма̄ньщит аквтупмат ёсал ё̄ме̄гыт, састумыг йӣк­ве̄­гыт."
5616,"Саквъя, Та̄гтъя ма̄хум ос са̄лыӈ хо̄тпат, та̄н ёл-ӯнтылматыгла̄лым йӣк­ве̄гыт."
5617,Ты ва̄рмаль сунсуӈ­кве сака пӯмащ о̄лыс.
5618,Нилыт хо̄талт На̄й-О̄тырыт ка̄стын ма̄гыс хум хо̄тпат ялпыӈ йӣквыт йӣквсыт ос ялпыӈ э̄рыг э̄ргысыт.
5619,Ты ка̄с юи-па̄лт ма̄хум та̄нки о̄лнэ ма̄на­нылн ла̄кква та миныгла­сыт.
5620,"Пе̄с порат о̄лум вāрмаль
Савва потре щирыл, пе̄с порат ма̄хум ва̄тихал Ӯй йӣквыгла̄лсыт."
5621,То̄нт о̄с са̄в мир мӯйлуӈ­кве акван-атхатыгласыт.
5622,Ос та порат ты ва̄рмаль ат та̄ртвес.
5623,Ма̄хум сытамыг йӣквыгласыт.
5624,Ань та пе̄с ма̄хум пуссын а̄тимыт.
5625,Ты ва̄рмаль ань тот Самбиндаловыт ще̄мья та̄н э̄лаль тотыяныл.
5626,"Хумус пе̄с порат ты тэ̄ла щё̄пи­та̄лвес, та̄н о̄с акв­тох ва̄­рияныл."
5627,Ювле хультум та̄лытт Ха̄льӯс район Ло̄пмус па̄вылт 1999 та̄лт Ӯй йӣк­вес.
5628,Тувыл Хулюмсӯнт па̄вылт 2002 та̄лт о̄с йӣк­выглавес.
5629,Пума па̄вылт ос 2005 та̄лт ва̄рыглавес.
5630,Ётыл Лэ̄пла па̄вылт ос 2010 та̄лт ма̄хум мӯйлы­сыт.
5631,Ань ос Тӯрва̄т па̄вылт ма̄хум Ӯй ты йӣквсыт.
5632,"Яныгпа̄ла хо̄тпат ла̄вум щирыл, ты ва̄рмаль сака са̄в та̄лын ювле хультуп­таӈкве ат ро̄ви."
5633,"Ма̄ньщи мирув пуста̄гыл э̄лаль вос о̄лыс, На̄й-О̄тыранув акваг ка̄стāлуӈкве э̄ре̄гыт."
5634,Ты тэ̄ла ул вос ёрувлахты.
5635,"Ще̄мья урыл потыр
Савва Тӯрва̄т па̄вылт яныгмас."
5636,Пе̄с порат тав а̄ще са̄в са̄лы о̄ньщис.
5637,Савва нэ̄ тотме порат иӈ яныгса̄т арыгтем са̄лы о̄ньщиглас.
5638,Ётылнув па̄с­тухыт пуссын а̄тимыг е̄мт­сыт.
5639,Тыима̄гыс са̄лыт э̄лаль о̄ньщуӈкве ат пат­ве̄сыт.
5640,"Юи-о̄выл хультыглам са̄­лыянэ Савва пуссын алсанэ, то̄ват ос йирхатнэ ма̄гыс э̄л майлысанэ."
5641,"Тувыл та, са̄лыт та̄л та хультсыт, ос э̄лаль акваг во̄раяӈкве патсыт."
5642,"Э̄кватэ наме Татьяна Владимировна, такви о̄парищ наме Тасманова, тав Лэ̄пла па̄вылт самын патыс, тот яныгмас."
5643,Тэ̄н аквъёт хо̄т ня̄врам ян­мал­тасы̄г.
5644,Илья ос Ӯнтари Тӯрва̄т па̄вылт самын патсы̄г.
5645,Мо̄т ня̄враманэ̄н ос Ня̄хщамво̄ль павылт самын патсыт.
5646,Э̄кваг-о̄йкаг аквъёт налыманкем та̄л о̄лэ̄г.
5647,"Во̄раян вāрмаль
Ань пыгыт пуссын во̄раим яласэ̄гыт."
5648,Ка̄сыӈ хо̄тпа я̄нас во̄ркол о̄ньщи.
5649,"Тот со̄руп, во̄р са̄лы ёсал то̄ияныл."
5650,Во̄рколаныл мус «Бураныл» яласэ̄гыт.
5651,"Лё̄ӈханыл палыт ке̄рня­лит, лэ̄сыт ӯнттэ̄гыт."
5652,Нё̄хыс мощ алыщлэ̄гыт.
5653,Ос ань ты та̄л нё̄хсыт тынаныл мощщаг е̄мтсыт.
5654,"Тыима̄гыс э̄л ат тыналы­яныл, нас акван-атыяныл, э̄рыӈ мо̄тыт та̄л тыныӈ­нувег е̄мтэ̄гыт, то̄нт ущ тыналаӈкве паты­яныл."
5655,Тынта̄л э̄л миӈкве ат ка̄­саще̄­гыт.
5656,"Ты накт пе̄нщин тынэ сака яныг, во̄рын миннэ порат матыр-а̄ти, пуссын ёвтуӈкве э̄ри, олн са̄в холтхаты."
5657,Ань со̄руп ос са̄лы нё̄выль ка̄тын-паттын ё̄рыл о̄лэ̄гыт.
5658,"Ань юи-о̄выл та̄лытт та̄н ма̄нанылт во̄рт пил, ла̄хыс матрыг мощща яныгми, вāтнут мощща, тыима̄гыс во̄р­то̄лнутыт урмыг о̄лэ̄гыт."
5659,"То̄ват вāт­нут тāл о̄лыманыл тох акваг та ё̄мыгтэ̄гыт, ёл ат хуе̄гыт."
5660,Ты паттат та̄н э̄лум­хо̄лас колыт ляпан ты ювыт.
5661,"Хāйтнут о̄с са̄выг е̄мтыс, ты ӯит о̄с сака ощ­марыӈыт, мори самын ат нэ̄глэ̄гыт."
5662,"Тāнки кина вāре̄гыт
Тӯрва̄т па̄вылт на̄йпос станция о̄ньще̄гыт."
5663,Ты станцияныл соляркал пиным рӯпиты.
5664,"Коланыл та̄ра ма̄шинал я̄мсыкыт ва̄тихал яласэ̄гыт, та̄н солярка акваг майлэ̄гыт."
5665,"Тувыл матахмат та̄л ювле хультум порат, та̄н о̄лнэ ма̄нанылт интернет ва̄р­вес."
5666,Э̄тпос сыс акв со̄тыра атса̄т солко̄ви олн тув ойтэ̄гыт.
5667,"Хумыт во̄рт яласым, телефонанылн са̄всыр хурит ос кинат по̄слэ̄гыт."
5668,Ты хурияныл ищхӣпыӈ ут хосыт интернетын ва̄ри­яныл.
5669,Э̄лын о̄лнэ мир та̄н по̄слум утанылтыл сака пӯмщалахтэ̄гыт.
5670,"Хумыт пуссын мāщтырыт
Хумыт пуссын ма̄щты­рыг о̄лэ̄гыт, матыр-а̄ти ва̄руӈкве ха̄сэ̄гыт."
5671,"Та̄н во̄раян ма̄гыс та̄нки ёсат, ма̄нь суныт ва̄ре̄гыт."
5672,Ма̄нь вит порат а̄хвтасыӈ я̄ хосыт яласан йӣвха̄пыт ма̄щтырлэ̄гыт.
5673,"Тӯр­ва̄т па̄­вылт йильпи кол, а̄мпар, пупыг кол ос пувлынкол ӯнттысыт."
5674,Колыт ӯнттуӈ­кве ос пор­масыт ва̄руӈкве хумыт та̄нки ханищ­тах­тасыт.
5675,Николай МЕРОВ
5676,"Ня̄врамыт ма̄гсыл «Лӯима̄ сэ̄рипос» ос «Ханты ясаӈ» газетагт рӯпитан хо̄тпат ма̄ньщи, ханты ос ё̄рн лāтӈыл «Йис па̄выл о̄лупса» нампа касыл ань ва̄ре̄гыт."
5677,Рущ ла̄тӈыл «История родовых поселений» намаим о̄лы.
5678,Касыл «Год науки и технологий» ос «Год знаний в Югре» нампа та̄л кастыл щё̄питылӯв.
5679,Школат ханищтахтын 7-18 та̄л яныт а̄гит-пыгыт та̄нки хансум потраныл ке̄туӈкве ве̄рме̄гыт.
5680,"7-12 та̄л ос 13-18 та̄л яныт ня̄врамыт халт но̄х-патум а̄гирищит, пыгрищит тах пе̄риявет."
5681,"Та̄н о̄выл, китыт ос хӯрмит местал мивет."
5682,"Ня̄врамыт, нан пе̄с йис па̄влыт, на̄нки о̄лнэ па̄вланын, рӯтанын о̄лнэ па̄влыт урыл потыр ма̄­навн хансэ̄н."
5683,"Па̄влыт урыл оманын-а̄тянын, рӯт ма̄х­манын, ва̄нэ яныг хо̄т­па­нын китыглэ̄н ос са̄всыр нэ̄пакыт хансым ла̄тӈыт кинсэ̄н."
5684,"Тувыл па̄влыт по̄слым пе̄с хурит, ань по̄слым хурит ке̄туӈкве ро̄ви."
5685,"Потыр хансум ня̄вра­мыт та̄нки хурияныл ке ке̄тэ̄гыт, о̄с ёмас паты."
5686,"Ма̄н редакциявн ма̄нь­поль э̄тпос о̄выл хо̄тал­ныл ма̄нь таквс э̄тпос о̄выл хо̄тал мус пищман ты адресын ке̄тэ̄н: Ханты-Мансийск ӯс Комсомоль­ский ӯсхулы 31 кол, 501 колнак манос ищхӣпыӈ ут хосыт ты почтан:
khanty.mansi.mir@gmail.com
."
5687,"Китыглахтын ла̄тыӈ ке о̄ньщегы̄н, ты телефон хосыт свонитэ̄н
8 (3467) 33-23-09
."
5688,Положение-нэ̄пак ищхӣпыӈ утыт «Ханты Манси Мир» ма̄ньщи ос ханты газетаг ло̄псыт ловинь­таӈкве ро̄ви.
5689,Но̄х-патум ня̄врамыт ма̄нь таквс э̄тпос 15 хо̄талэ мус наманыл ла̄виянӯв.
5690,Та̄н диплом-нэ̄пакыл ос мӯйлупсал мӯйлуптыянӯв.
5691,Л.
5692,Гурьева потре Л.
5693,ТЕТКИНАН хасвес
5694,"Ты та̄л о̄вылтахтам порат 20 та̄лыг е̄мтыс, ма̄н Ханты-Мансийск ӯсувт «Самаровский чугас» нампа ма̄-вит ӯргалан кол пӯсвес."
5695,Ты колт рӯпитан ма̄хум урыл потыртаӈкв са̄в хо̄тпа акван-атхатыгласыт.
5696,Ма̄н Ханты-Мансийск ӯсув са̄т урам тармыл ӯнлы.
5697,"Ты урамыт пуссын во̄рыӈыт, тот янгыщ ӯль­пат яныгме̄гыт."
5698,"Ты йӣвыт ӯргалан ма̄хум ла̄ве̄гыт, то̄ва ӯльпат 800 та̄ланыл то̄влыс."
5699,"Та̄н пуссын сака карсыт, ва̄тахтем метра арыгтем карсытаныл."
5700,"Во̄р ӯргалан кол
Ты ӯльпат хот ул вос са̄гравет, хус та̄л ювле хультум порат, 2010 та̄лт, миркол кӯщаит во̄р ӯргалан кол ва̄рсыт, рущ ла̄тӈыл тох намаявес – «Ханты-Мансийские холмы»."
5701,Тувыл ос то̄нт округ кӯщаиг о̄лум хум Александр Филипенко хӯлтнэ нэ̄паке щирыл ты кол мо̄т намыл пинвес – «Самаровский чугас».
5702,О̄выл кӯщаиг Евгений Петрович Платонов тот о̄лыс.
5703,Тав ӯс мувлахи яныгман во̄р ма̄гыс сыме сака ща̄ргыс.
5704,Тав ё̄ре хо­сыт ань Ханты-Мансийск ӯсувт са̄в та̄лпа йӣвыт ты лю̄ле̄гыт.
5705,Ань «Самаровский чугас» нампа природный паркыт са̄в хо̄тпа рӯ­питы.
5706,Коланыл 20 та̄лэ то̄влын кастыл та̄наныл янытлаӈкве кӯщаит ос мо̄т ма̄тт рӯпитан хо̄тпат ёхталасыт.
5707,"О̄выл ла̄тыӈ Галина Витальевна Матро­сова ла̄выс, нэ̄ ма̄-вит ӯргалан колт кӯщаиг о̄лы."
5708,"Тав ла̄вме щирыл, то̄нт Антонина Тарханова, Зоя Семенищева, Татьяна Ше­ве­лева акван-нё̄тха­тым ты колт рӯпитаӈкв о̄выл­тахтасыт."
5709,Та̄н Евгений Платоновн сака нё̄тсыт.
5710,Ты нила хо̄тпа ма̄к са̄в рӯпата ты ва̄рсыт.
5711,"Хӯрум мā ӯргалавет
Ань «Самаровский чугас» кол нупыл хӯрум яныг ӯргалын ма̄ хансым о̄лэ̄гыт:
- урочище Шапшин­ское;
- тит тумпыг, тэ̄н тох ла̄ваве̄г - Большой и Малый Чухтинский острова."
5712,"Тот ма̄-вит ханищтан ма̄хум рӯпитэ̄гыт, коланыл ла̄­ваве – научный станция «Тренька»;
- ӯс мувлахи ма̄ – «городские леса»."
5713,Кӯщаиг Зыя Ханяфи­евич Туктаров тот рӯпиты.
5714,Таве̄н нё̄тым Надежда Васильевна Быкова о̄лы.
5715,"Ты ка̄ркам нэ̄ мӯй ма̄хум ля̄льт ӯриянэ, рӯпатаныл урыл та̄нанылн потырты."
5716,"Рӯпатаныл урыл
Ань ля̄ххал тотнэ ма̄хум ёт хо̄тал палыт Надежда Васильевна ты яласас."
5717,"О̄влэ̄т рӯпитан коланылн пуссын тотве̄сыт, тот музей о̄лы."
5718,"Пуссын тув ат­ха­тасыт, во̄рув ос ма̄-вит ӯргалан ка̄сыӈ инспектор-хо̄тпа такви уре̄т мощ потрамас."
5719,"Манах та̄л ма̄-вит ӯргалым тот рӯпиты, маныр рӯпата ва̄ри."
5720,"Та юи-па̄лт та̄н Ханты-Мансийск ӯс мувлахи ма̄шинал тотыглаве̄сыт, Надежда Васильевна потыртас, та̄н во̄р хумус уральтыяныл, ӯйрищит хумус ловиньтыяныл ос манарыл та̄наныл тыт­ты­яныл."
5721,"Ялпыӈ мā
Акв ма̄ та̄н сака ураль­тым о̄ньщияныл, та ма̄ акв урамт сытам ма̄т о̄лы."
5722,Ӯст о̄лнэ мир тув миннэ лё̄ӈх сака ат ва̄ганыл.
5723,"Пе̄с порат тот пӯрлах­тын ма̄ о̄лыс, тот ханты ма̄хум акван-атхатыг­ла̄лсыт ос йирхатнэ кан ва̄­рыгласыт."
5724,"Ань «Самаровский чугас» колт рӯпитан хо̄т­пат тув миннэ лё̄ӈх ӯрга­л­ым о̄ньщияныл, та ма̄ урыл сака ат потыртэ̄гыт."
5725,"Ма̄хум ла̄ве̄гыт, тот ма̄тэ щар со̄ль аквтуп ялпыӈыг о̄лы."
5726,"Рущ нэ̄ потыртас, хотьют тув ёхты ос тот мощ лю̄ляхо̄лы, тав акв­туп ё̄рыл пинаве, пуӈке кӯпнитыг е̄мты."
5727,Тамле ты ёмас кол ӯсувт рӯпиты.
5728,"Та̄н во̄руит, ӯйрищит хумус ӯрга­лы­яныл, ты урыл я̄нас пот­рыт тах хансэ̄в."
5729,Валентина УЗЕЛЬ
5730,Ха̄льӯс районт Я̄сунт па̄выл ма̄хум са̄выӈпа̄лэ ань Саранпа̄вылт о̄лэ̄гыт.
5731,"Тув ялмум порат, ма̄ньщи нэ̄ Вера Ивановна Тихонова ёт хо̄нтхатыгласум, потрамасум."
5732,"Тав Я̄сунтыт самын патыс, тот яныгмас."
5733,"Омаге-а̄тяге о̄вылтыт, па̄влэ урыл потыртас, яныгмам поратэ номыл­ма­та̄лыстэ."
5734,На̄н ань э̄лаль Вера Ивановна потре ловинь­тэлы̄н.
5735,– Ам ма̄нь таквс э̄тпос 1962 та̄лт Я̄сунт па̄выл пӯльницат самын патсум.
5736,"То̄нт тот ле̄ккарыг Софья Семёновна Хатанзеева (Албина) рӯпитас, тав ам пукни ща̄нюм."
5737,"Омам Елизавета Васильевна, такви о̄парищ наме Сара­тина, Ялъюс па̄вылныл о̄лыс."
5738,Па̄выл рущ щирыл Люлюкары ла̄ваве.
5739,"А̄тям Иван Платонович Тихонов Я̄сунт хум, Ма̄нья па̄вылт самын патыс, ты о̄с ма̄ньщи па̄выл."
5740,Колта̄глувт ма̄н хо̄т а̄ги ос хӯрум пыг яныгмасув.
5741,"То̄ванув Я̄сунтыт самын патсыт, то̄ванув Саран­па̄вылт манос Ялъюс па̄вылт."
5742,"Щар яныг Зоя, тувыл Валя, тэ̄н тыт Саранпа̄вылт о̄лэ̄г, Ольга Сӯкыръят о̄лы."
5743,Марья колта̄глэ ёт Ня̄хщамво̄ль па̄вылн ва̄нтлыс.
5744,Ка̄тя э̄щум Кульпасн о̄лмыгтас.
5745,Тимофей а̄пщим Я̄сунтыт о̄лы.
5746,– Оман ос а̄тян хо̄т акван-хо̄нтхатасыг?
5747,– А̄тям бригаданыл Ягрим нупыл хӯл алыщ­лаӈкве ке̄тыглаве̄сыт.
5748,"Омав тот хо̄т ка̄саластэ, акван-минасы̄г."
5749,Та порат са̄в хум тувыл нэ̄ тотыгла­сыт.
5750,"А̄тям акв яга̄ги о̄ньщас, акв каӈк."
5751,"А̄квув ва̄слув, акиюв ат та ва̄щин­тас­лув."
5752,"Рӯт са̄в о̄ньщас, та̄н Тихонов рӯт са̄в о̄лыс."
5753,"Хотьют ма̄н палтув ёхты, а̄тяв нупыл акваг ла̄всыт – Каӈк о̄йка."
5754,"Омам ма̄хманэ ань нэ̄м­хотьют ат хультыс, пус­сын хотталь щалтсыт."
5755,"Тав рӯтанэ ётыл Ягримн о̄л­мыгта̄лсыт, та̄нти па̄вла­ныл оссувласаныл."
5756,"Ув­щи­яге ва̄сагум, омав ёт тэ̄н палтэ̄н аквписыг ялан­тасӯв."
5757,"– Я̄сунт па̄вылт пӯль­ница рӯпитас, па̄влын улпыл яныг о̄лыс?"
5758,– Па̄влув яныг о̄лыс.
5759,"Тот сэ̄мыл охсарыт ян­малтан ферма о̄лыс, клуб, ла̄пка, пӯльница, школа рӯпитас."
5760,"Яныг увщиягум Я̄сунтыт ханищтахтуӈкве о̄вылтахтыгласы̄г, тувыл школав лап-пантвес."
5761,"Ам о̄выл классын Сӯкыръян тотве̄сум, тот ханищтахтасум, интернатт о̄лсум."
5762,"Ётыл Саранпа̄вылт интернат пӯсвес, ма̄н пус­сын тыг тотвесӯв."
5763,"Хунь школа а̄стласум, та̄ра рӯпитаӈкве патсум."
5764,"Тыт-тот рӯпитасум, садикт нянечкаг о̄лсум."
5765,"Тувыл па̄вылт ю̄нсхатнэ цех пӯсвес, тув патхатасум, 18 та̄л тот рӯпитасум."
5766,Александра Егоровна Рокина ам кӯщаюм о̄лыс.
5767,"Нэ̄ хо̄тпат пуссын са̄­лыт нуйнэ ма̄н тотыгла­ве­сӯв, тот рӯпитасӯв."
5768,"Тувыл Я̄сунтын минэ̄в, тот нё̄тэ̄в."
5769,"Нила та̄л КБОт рӯпита­сум, тот о̄с ю̄нсхатасӯв – пӯркат, тапочкат ю̄нтсӯв, сакныл са̄всыр пормасыт хартсӯв."
5770,"Я̄сунтын э̄лнаӈ ха̄пыл яласасӯв, нас ка̄тыл тов­сув, то̄нт мотор сака а̄тим о̄лыс."
5771,Тувыл «Ветерок-8» моторыт нэ̄глапаптуве̄­сыт.
5772,А̄тявн Саранпавылн ханищтахтуӈкве ветеро­кыл тотыгпаве̄в.
5773,"Тав тэ̄лы хӯл алыщлым рӯпитас, туи порат ос колхоз ма̄гыс пум ва̄рсыт."
5774,"Омав ня̄враманэ ян­малтым юн о̄лыс, ла̄гыл маснут ю̄нтыс, са̄сныл со̄втыт, па̄йпыт ю̄нтыс."
5775,"Туи во̄рн ялантасув, пил ва̄тсӯв, – па̄йп э̄ри, со̄вт э̄ри."
5776,"Номилум, финныт ёхталасыт, ка̄тыл ва̄рум пормасанэ ёт по̄слувес."
5777,"А̄тяв йӣв ха̄пыт, суныт ва̄рыс."
5778,"Таквсы омав хор, ёхул ва̄рыс, то̄слыс."
5779,"А̄тяв ва̄с алыщлы, на̄тылтаӈкве ялы, хӯл пуви, омав э̄ткотиль мус хӯл та щё̄питы, ва̄с маныгты."
5780,"Ма̄н каникулын ёхтэ̄в, юв тотаве̄в, омав пил – лям, сӯйпил манос саӈквлыпил а̄мпарныл тӯлы, ма̄н та тэ̄гув."
5781,"– Яныгмамын порат ма̄ньщи мо̄йтыт, э̄ргыт улпыл хӯлыгласын?"
5782,"– Я̄сунт па̄влувт мо̄йт ва̄нэ хо̄тпа са̄в о̄лыс, мо̄й­тэ̄гыт, пе̄с потыр потыр­тэ̄гыт, э̄рге̄гыт."
5783,"Па̄влувт, номилум, Мария Алексе­евна Тихонова о̄лыс, ак­ваг э̄ргыс."
5784,"Туре такем та̄к о̄лыс, э̄ргуӈкве о̄вылтах­ты, э̄рге э̄лын суйты."
5785,Сака нё̄тнэ̄г э̄ргыс.
5786,Омав о̄с э̄ргыглас.
5787,"Каникулын юв лувыл минэ̄в, сунт ӯнлэ̄в, омав э̄рги, ма̄н хӯнтлэ̄в, то̄ванакт ёл-оилматаве̄в."
5788,– Па̄влынт Ӯй йӣквыг­лавес?
5789,"– Ӯй йӣквнэ ва̄рмаль о̄лыгла̄лыс, са̄снёлт тӯлыг­лахтасыт."
5790,"Ма̄навн, то̄нт ня̄врамыт, пилыщмаӈ о̄лыс, са̄снёлытыл сака пилсув, хот-тӯйтхатэ̄в, пилэ̄в."
5791,"Тӯ­лыглахтан ма̄хум мольща­ӈыл масхатэ̄гыт, ва̄й­пум нэ̄гсалэ̄гыт, та йӣк­ве̄гыт, порге̄гыт, ма̄н хот-рохтэ̄в, та тӯйтыглахтэ̄в."
5792,"Ма̄нь порат хо̄тал палыт кон-ха̄йтыгтэ̄в, э̄тимлы, а̄п­рамтахтэ̄в, ёл хуюӈкве ат таӈхе̄в."
5793,"А̄тяв кон-ква̄лы, мольщаӈе мо̄т щирыл ё̄ӈх­тытэ, вильтэ лап-пан­тытэ, йӣв-о̄выл выг, юв щалты."
5794,"Йӣв-о̄влыл та ра̄тащлы, ма̄н ань ул вос а̄прамтах­тэ̄в."
5795,"Ма̄н тай пилэ̄в, лэ̄пта ёлы-па̄лн щалтапе̄в, ёл та оилматаве̄в."
5796,Тох та ма̄нав пилуптастэ.
5797,– Я̄сунт па̄влын ань о̄лаве?
5798,Тув ялантэгы̄н?
5799,"– Па̄влувн акваг ялан­тэ̄в, картопка пинэ̄в."
5800,"Ма̄хум туи тув са̄в хо̄тпа ялантэ̄гыт, то̄ва кол ӯнтты, манос пил ва̄тэ̄гыт."
5801,"Ма̄н яныгмам колув ӯнлы, а̄щув-омав кол, тот ань а̄пщим о̄лы."
5802,"Хунь тув ялантэ̄в, тот о̄лэ̄в."
5803,Омав ос а̄тяв хосат а̄тимыг е̄мтсы̄г.
5804,"Ань Я̄сунт па̄выл ма̄хманув мощща хуль­тыс, савынканн ми­нэ̄гын, савынкан яныг."
5805,"Мир са̄в о̄лыс, ня̄вра­мыт тыт-тот суйтсыт, ёнга­сасыт, ро̄хтахтасыт."
5806,"Ёныг са̄в о̄лыс, акваг ёнгаса­сув."
5807,"Кон «Бить-бежать», «Лапта», «Прятки» утыл ёнгасасӯв, ха̄йтыгтасӯв, тыхал пувлысӯв."
5808,"То̄нт сун хунь о̄лыс, яныг сун – йӣв сун выгув, ня̄врамыт пуссын тув та̄лэ̄в, сыпныл та тахам­лэ̄в."
5809,Ва̄гта̄л пат­нэ̄г тот та тахсэ̄в.
5810,"Хорит ха̄йтыгта­сӯв, ёнгасасӯв, ань та ма̄т пуссын лап-яныгмаве̄сыт."
5811,"Мис-лув о̄щсӯв, янге-ма̄не туи пум ва̄рсӯв."
5812,"Па̄выл ма̄хум халанылт нё̄тхатасыт – хотты кол­та̄гылт хум хо̄тпа а̄тимыг е̄мты те, мо̄т ма̄хумн нё̄­тавет."
5813,"А̄тяв о̄с хӯл пуви, яктыянэ, а̄нын пиныянэ, ма̄навн ла̄ви, ты колн, та колн тотэлы̄н."
5814,Ма̄н а̄ны тув та ха̄йттылӯв.
5815,"Коланув лап ат туман­та̄лсанув, а̄виянув нас йӣв-о̄влыл манос ма̄нтыл лап-тӯщтыгпия­нув, нэ̄м­хотьют ат щалты."
5816,– Наӈ ня̄враманын хо̄т о̄лэ̄гыт?
5817,"– Ам хӯрум ня̄врам о̄ньще̄гум, кит а̄ги, акв пыг – Лена, Надя ос Сергей."
5818,"Пыгум ӯст о̄лы, тот рӯпиты, а̄гиягум тыт о̄лэ̄г."
5819,"Саранпа̄вылт рӯпата а̄тим, тох о̄луӈкве та̄рвитыӈ."
5820,"Ам ма̄ньщи супыт, тучаӈыт ю̄нтэ̄гум."
5821,"А̄гия­гум-апыгрищанум ёт сорт сыслув накыт атэ̄в, то̄слэ̄в, са̄всыр хорамыт, сакква̄лгыт ва̄ре̄в."
5822,"Са̄сныл о̄с сакква̄лгыт ма̄щтыр­лэ̄в, ю̄нтуп тӯщ­тын ма̄нь пӯтскасовыт ос мо̄т сыре-сыр пормасыт ю̄нтэ̄в."
5823,"Ма̄ньщи суп йинуӈкве ам Калинникова Тамара Михайловнан нё̄тавем, тав тай мащтыр нэ̄, матыр-а̄ти йинуӈкве, ю̄нтуӈкве пус­сын ха̄сы, а̄нум ханищтытэ."
5824,"Пыгум ос а̄гиягум ла̄тӈаныл мощ торгам­ты­яныл, потыр­таӈкве сака ат ха̄сэ̄гыт."
5825,"Ам ань апыг­рищанум ёт потыртэ̄гум, школат о̄с ханищтавет, сус­те̄мт мощ хӯлэ̄гыт."
5826,Ма̄н яныг­мамув порат па̄выл мир пуссын ма̄ньщи ла̄т­ӈыл потыр­тасыт.
5827,Юн о̄с туп ма̄нти ла̄тӈувтыл по­тыр­тасӯв.
5828,"Ань йис ня̄в­ра­мыт ла̄тӈув мо̄рсыӈ по­рат хӯлыг­лыяныл, хумус ва̄ӈкве патыяныл."
5829,"«Лӯима̄ сэ̄рипос» газета ма̄н палтув ат ёхталы, Тамара палт щалтсэ̄гум, газетат вуйлыянум, ло­виньта̄лэ̄гум."
5830,"Аквмат­накт почтат во̄выгласум, ла̄­ве̄­гыт, мощща тотыглаве, ат то̄вылхаты."
5831,Ань потруме̄н та оиг­пас.
5832,"Ма̄н тыт Вера Ивано­вна ма̄ньщи газетал хасыл­тас­лӯв, ань тыгыл э̄лаль «Лӯима̄ сэ̄рипос» тав палтэ тах ёхталаӈкве паты."
5833,"Вера Ивановна сымыӈ э̄лумхо̄лас, вещкат хо̄тпа."
5834,"Яныгмам па̄влэ ӯлылытэ, такви мире янытлытэ."
5835,"Ты я̄тил ма̄ньщи нэ̄кве̄н мāн са̄в ёмас ла̄тыӈ ке̄тэ̄в, колта̄гыл ма̄хманэ пус ка̄т, пус ла̄гыл вос о̄лэ̄гыт!"
5836,Светлана РОМБАНДЕЕВА
5837,"Пе̄с порат ка̄сыӈ нэ̄кве тучаӈ о̄ньщас, ос такви а̄гиянэ̄н тучаӈ ю̄нтыглас."
5838,Ань йист ты пормас щар а̄латы хот-ёрувлавес.
5839,Туп музейт манос пе̄с пормасыт халт тучаӈ хо̄нтуӈкве ро̄выс.
5840,Ты накт Ха̄льӯс районт о̄лнэ нэ̄квет татем ю̄нс­хатуӈкве вуйхатсыт.
5841,Ты кастыл «Владеющая тучаном» семинарыт ва̄рыглэ̄гыт ос халанылт ханищтахтэ̄гыт.
5842,"Любовь Павловна Стаканова, Саранпа̄выл музейт рӯпитан нэ̄, ты урыл тох ла̄ви:
– Саранпа̄вылт о̄лнэ нэ̄квет щаквщин коланыл «Со̄рни сэ̄тап» намтсаныл, Кульпаст – «Со̄рни туля», Хулюмсӯнтыт – «Со̄рни ю̄нтуп»."
5843,Ты та̄л о̄вылтахтам порат ма̄н ю̄нсхатуӈкве Кульпасн ялсӯв.
5844,Тот ма̄х­манув са̄лы кот тынтлуӈ­кве ханищтахтасыт ос тучаӈ ханса йинсыт.
5845,"Ань ос Хулюмсӯнт ма̄хум Саранпа̄вылн ёх­та­ласыт, ты А.Н. Алгадь­ева, Н.К. Маслова, М.А. Адина, Н.К. Тасманова."
5846,"Та̄н о̄влэ̄т кот тынтлуӈ­кве вуйхатсыт, ка̄сыӈе такви ма̄гсылэ тынтлыс."
5847,Тувыл ханса йинсыт ос та ю̄нсхатсыт.
5848,"Рӯпитамув порат акв хотьютув тох ты ла̄выс: «Тучаӈ ю̄нтуӈкве ӯнтэ̄гын ос татем тув торамлэ̄гын, нэ̄мхотталь нупыл тэ̄лан а̄тим, туп ты тэ̄лан ва̄руӈ­кве таӈхе̄гын»."
5849,"Ма̄н рӯпитамув сыс халувт акваг ма̄ньщи ла̄тӈыл потыртасӯв, хо̄т а̄мще̄в, хо̄т мо̄йтыт но­мылматэ̄в манос э̄ргыт э̄рге̄в, тох ты щаквщисӯв."
5850,"Анна Алгадьева, Те̄расколыӈъя па̄вылныл о̄лы, такви о̄парищ наме Анямова."
5851,"Анна потыртас, нэ̄ тучаӈе̄т ю̄нсхатнэ утанэ, ю̄нтпанэ ос матыр-а̄ти э̄рнут пус­сын о̄ньщи, ос то̄ва порат колсори рӯпата ва̄рим щар ат а̄лыми, хунь ма̄нь ня̄вра­ме лю̄ньщи, тучаӈе мая­паӈ­кве ве̄рмыс, тот та­са̄вит сакыт, аргин утыт ханащлэ̄гыт, ня̄врамакве тув торамлы, таитыл хоса ёнгасы."
5852,"Тучаӈ манос сов мас­нут та̄ныл ю̄нтаве, таи­ма̄гсыл ма̄н та̄н ва̄руӈкве о̄с ханищтахтасӯв."
5853,Семи­наранувт рӯпитамув сыс ма̄нав тит нэ̄квег акваг ханищтасы̄г - ты Наталья Васильевна Албина ос Матрена Прокопьевна Сайнахова.
5854,"Юи-о̄выл се­минарн Нина Митрофано­вна Качанова (Анямова) ёхтыс ос татем молях ту­чаӈ хансаг ю̄нтыс, ма̄н, ханищтахтын нэ̄т, ты рӯ­патав титахтем э̄тпос ва̄рыслӯв."
5855,"Тох ты Нина Митро­фановна ма̄щтырыг ос молях ю̄нсхатуӈкве ха̄сы, ат хо̄тал сыс тучаӈе та а̄стыс."
5856,"Аквъёт рӯпитамув сыс ма̄н халувт акваг потыр­та­сӯв, пе̄с ма̄хманув но­мыл­матыгла̄лсанув, хумус та порат о̄лсыт, маныр ю̄нтсыт ос о̄щсыт."
5857,Ане̄ква­нув-а̄щойканув ос ща­ще̄кванув-о̄панув та̄нти ва̄рум маснутыл о̄лсыт.
5858,Ка̄сыӈ а̄ги тучаӈ о̄ньщас.
5859,"Ос ма̄н советский та̄лыт яныгмамув порат ты ва̄р­маль хот-оссувла­вес, ома­нувн воссыг ту­чаӈыл ат ю̄нтвесӯв, пус­сын рущ хольт о̄луӈкве патсӯв."
5860,"Ань ма̄н тамле номт висӯв, ка̄сыӈ нэ̄ такви ма̄гсылэ тучаӈ ю̄нты ос та юи-па̄лт а̄гитэ̄н, апганэ̄н вос ю̄нты."
5861,Ма̄н ётув ю̄нс­ха­туӈкве вуйхатам нэ̄к­вет ань мо̄т ма̄хманыл ты ва̄р­мальн ханищтыяныл.
5862,Хуньт пе̄с порат оманув ва̄рум рӯпата ма̄н молях номыл­матаслӯв ос э̄лаль ва̄руӈ­кве патылӯв.
5863,"Ты рӯпатав ма̄н проект щирыл хансыслӯв ос фонд Тимченко па̄лыл олныл та̄стувесӯв, ты ол­нытыл ю̄нсхатнэ ма̄гсыл сэ̄тапыт, тулят, ю̄нтпыт, са̄лы кот ос мо̄т са̄в э̄рнут ёвтэ̄в."
5864,Ма̄щтыр ма̄хманув яласанэ ма̄гсыл ты олны­тыл ойтхатэ̄в.
5865,"Таима̄гыс ма̄н ты фондын яныг пӯмащипа ла̄тыӈ ла̄ве̄в, та̄н хосытанылт ма̄ньщи о̄лупсав но̄х-ялтуптылув, хот-ёрувлым тэ̄ланув э̄лаль о̄лмыгтэ̄гыт."
5866,Любовь Стаканова ёт Галина КОНДИНА потыртас ос потыр хансыс
5867,"Ха̄льӯс район Кульпас па̄вылт Альбина Митрофановна Кулешова о̄лы, тав школат ня̄врамыт ма̄ньщи ла̄тӈыл потыртаӈкве ханищтыянэ."
5868,Нэ̄ Ӯринэ̄ква хо̄талт яныгпо̄ль э̄тпос са̄тыт щислат 1963 та̄лт самын патыс.
5869,Омаге-а̄тяге Мит­ро­фан Ильич ос Ирина Алек­сеевна са̄т ня̄врам янмал­тасыг.
5870,Āтяныл хӯл алыщ­лым ос колыт ӯнт­тым рӯпи­тас.
5871,Оманыл ох­са­рыт янмал­тым пермат тэ̄нут па̄йтыс.
5872,"Яныгмам та̄ланэ урыл Альбина Митрофановна ла̄выс, акваг кон ха̄й­тыг­тым ёнгасасыт, лаптал, волейболыл."
5873,Тав тэ̄лы порат ёсал ха̄йтыг тас.
5874,"Па̄вла­нылт Ульяна Филипповна Москвина кружок ва̄рыг­лас, тув са̄в а̄гирищит яланта­сыт."
5875,"Тав та̄наныл йӣквуӈ­кве ха­нищтасанэ, аквъёт ю̄нс­хатсыт, сакныл са̄всыр хорамыт ва̄рсыт."
5876,"Ха̄льӯсн, Тюменьн фес­тивалитын тотыгла­ве̄­сыт, тот Любовь Михай­ловна Штакина баяныл ёнгасас, а̄гирищ ос ма̄ньщи йӣкв йӣкв­сыт."
5877,То̄нт Тюменьт титыт местал майлуве̄сыт.
5878,Ань Альбина Митро­фано­вна ялпыӈ хо­та­лытт акваг о̄с йӣкви.
5879,"Тав школа Куль­паст а̄стлас, та юи-па̄лт 13 та̄л садикт ня̄врамыт ӯр­галым рӯпитас."
5880,Ос 2007 та̄лт Ханты-Мансийск ӯсн Югорский университетн ха­нищтахтуӈкве патха­тас.
5881,Тох тав юил ялантым ханищтахтас.
5882,2002 та̄л па̄сныл школат ня̄врамыт урокыт юи-па̄лт са̄всыр щирыл щаквщуӈкве ха­нищтыянэ.
5883,"Та̄н сакныл тур­ло̄псыт, пальсакыт, сак­ква̄лгыт хартэ̄гыт, а̄канит ю̄нтэ̄гыт."
5884,"Такви ма̄нь по­рат оматэ̄­ныл хань­щув­лас, оматэ ю̄нс­хат­мет а̄ги акваг тав ля­па­тэ̄т ӯнла­хо̄лыс, сун­сыс манос о̄с ю̄нсхатас."
5885,"Нэ̄ ма̄нь ня̄врамыт садикын рӯпитаӈкве ос яланты, тот а̄гирищквет ос пыг­ри­щаквет ма̄ньщи ла̄тӈыл потыртаӈкве ха­нищтыянэ."
5886,"Тав ты урыл тох ла̄ви:
– Ань йис ня̄врамыт ла̄тӈув ат ва̄ганыл, ам та̄­наныл ёнгалтым ханищ­тыянум."
5887,Ма̄ньщи мо̄йтыт ловиньтым ёнгасэ̄в.
5888,"Са̄р­тын ня̄врамыт сака ём­щакв урокыт номсаныл, ань тай мо̄т щёс ёхтэ̄гыт, нэ̄матыр ат номе̄гыт."
5889,"Ты ня̄вра­мыт ма̄гсыл ма̄н ма̄ньщи супыт ю̄нтсӯв, хунь ялпыӈ хо̄талыт ва̄рыглэ̄в, пуссын ма̄ньщи маснутыл масты­янӯв."
5890,Альбина Митрофановна Кульпас па̄влэ̄т «Со̄рни туля» щаквщин колт кӯщаиг о̄лы.
5891,Тот та̄н ю̄нс­хатуӈкве ос халанылт ха­нищтахтуӈкве акван-атха­тыглэ̄гыт.
5892,"Мо̄лты тӯя та̄н Ягримн ялсыт, тот нуйныл ю̄нтуп тӯщтын утыт, са̄всыр хӯрыгсовыт ю̄нтсыт."
5893,"Ты та̄л о̄вылтах­там порат Саранпа̄выл­ныл нэ̄квет та̄н палтаныл ёх­та­ласыт, то̄нт ос сов ту­чаӈ ю̄н­туӈкве ханищ­тах­та­сыт."
5894,"Ōвлэ̄т кот тынт­лы­сыт, тувыл хорам йинсыт ос ю̄нтсыт."
5895,Тох халанылт ханищтахтым мӯйлуӈкве ялантэ̄гыт.
5896,"Совныл ю̄нс­хатнэ ва̄рмаль а̄латы хот-ёрувлавес, ань тахольт ма̄ньщи нэ̄квет вуйхатсыт ос татем ты ю̄нсхатэ̄гыт."
5897,Нэ̄ хо̄тпат ялпыӈ хо̄тал кастыл ма̄н сымыӈыщ та̄наныл янытлыянӯв.
5898,"Ка̄сыӈ таквинāтэ̄н, тувыл ос такви а̄гитэ̄н манос апге̄н тучаӈ о̄с вос ю̄нты."
5899,Галина КОНДИНА
5900,Ха̄льӯс район культура колт са̄в та̄л сосса ма̄хум отдел рӯпиты.
5901,Кӯщаиг тот Калерия Акрамовна Супрун о̄лы.
5902,"Тав ма̄ньщи газетав ма̄гсыл ля̄ххалыт, потрыт ва̄тихал хансы."
5903,Ва̄рум рӯпатаныл урыл потыр ма̄навн ань о̄с ке̄тыс.
5904,"Тав потре э̄лаль хансым о̄лы:
– Сосса ма̄хум отделт рӯпитан хо̄тпат ма̄ньщи, ханты мирыг пе̄с йис ва̄рмалит э̄лаль тотэ̄гыт."
5905,"Ань сосса ма̄хум отделт нила хотпа: Людмила Николаевна Новьюхова, Любовь Константиновна Вынгилева, Андрей Ивано­вич Албин ос ам рӯпитэ̄в."
5906,Мо̄лты та̄лт Людмила Николаевна Новьюхова ма̄н палтув рӯпитаӈкве ёхтыс.
5907,"Ма̄щтырлаӈкве сака ве̄рми, ты э̄лы-па̄лт са̄в та̄л школат ня̄врамыт ханищтас."
5908,"Тав ханты пе̄с йис ва̄р­малит ва̄нэ хо̄тпаг о̄лы, ю̄нсхатуӈкве, сакныл хо­ра­мыт хартуӈкве ха̄сы."
5909,2020 та̄лт са̄сныл хусап ос ня̄врамыт ма̄гсыл ханты суп ю̄нтыс.
5910,Ос рӯпитан яныг колнакувт суссылтап щё̄­питас ос нё̄тнэг хо­рамтастэ.
5911,Мо̄т ма̄щтыр нэ̄ наме Любовь Константиновна Вынгилева.
5912,"Ма̄щтыр нэ̄ супыт, тучаӈыт, ю̄нтуп тӯщтын утыт, хӯл со̄вныл хӯрыгсовыт ос са̄в мо̄т ма̄ньщи пормасыт ю̄нтуӈ­кве ха̄сы."
5913,"Ювле хультум та̄лт сыс ма̄ньщи суп, тучаӈ ю̄нтыс ос сорт сыс­лувыл нё̄тнэ сакквāлгыт ва̄рыс ос са̄пта сагуӈкве ханищтахтас."
5914,Саранпа̄вылныл о̄лнэ ма̄ньщи хум Андрей Иванович Албин сосса отделувт о̄с рӯпиты.
5915,Тав йӣвныл аньщарыт ёрги.
5916,"Со̄выр, āӈха пувнэ ма̄г­сыл лэ̄с ва̄ри."
5917,"Степан Нико­лаевич Хатанзеев ёт ма̄ньщи ос ханты колыг ма̄гсыл пасан, хуйнэ пāл, уласыт, са̄мнорма ос мо̄т э̄рнэ пормасыт ва̄р­сы̄г."
5918,"Отделувт рӯпитан хо̄т­пат ёт ма̄н са̄всыр сус­сыл­тапыт, ялпыӈ хо̄талыт, ханищтапыт ос са̄в мо̄т э̄рнэ рӯпата ва̄ре̄в."
5919,"Ювле хультум та̄л сыс ма̄хум ма̄нки палтув ат во̄выгла­санӯв, туп ва̄рум рӯпатав ищхӣпыӈ ут хосыт сус­сылтаслӯв."
5920,"Сосса ма̄хум хумус мāщтырлэ̄гыт, та урыл потыртасӯв, ня̄вра­мыт ма̄гсыл кина послы­сӯв ос та̄наныл а̄кань ю̄н­туӈкве ханищтасанӯв."
5921,Ты та̄л ре̄тыӈ ю̄свой э̄тпост «Э̄тпос пӯри» ва̄­рыгласӯв.
5922,Ань туп ма̄нки акван-атхатыгласӯв ос ты ва̄рмаль кинан по̄слыс­лӯв ос ищхӣпыӈ ут хосыт суссылтаслӯв.
5923,"Ты накт са̄в ма̄хумн акв ма̄т ак­ван-атхатыглаӈкве ат ро̄ви, тыима̄гсыл ялпыӈ хо̄тал тох ты ва̄рыгласлӯв."
5924,Аквта э̄тпос 21 хо̄талэ̄т Ха̄льӯст о̄лнэ сосса ма̄хум ма̄ньщи ос ханты ла̄тӈыл диктант-потыр хассӯв.
5925,Алексей Михайлович Сенгепов потре Ха̄льӯст о̄лнэ 36 э̄лумхо̄лас ты та̄л хассыт.
5926,"Ма̄н рӯпитан колувн хо̄т хо̄тпа потыр хансуӈкве ёхталасыт, мо̄­таныт хаснэ нэ̄пакыл юв тотыгласанӯв."
5927,Ка̄сыӈ та̄л ма̄ньполь э̄тпост ханты ла̄тӈыл ла̄внэ «Хошум хот» нампа ханищтап ва̄рыглаве.
5928,Мо̄лты та̄л ма̄щтыр хо̄тпат Ягримт акван-атхатыгла­сыт.
5929,Ма̄н ма̄щтырлаӈкве акваг тув во̄выглаве̄в.
5930,Ты та̄л ты ханищтап ма̄ньполь э̄тпост ат ва̄­раве.
5931,"Таквсы сӯкыр э̄тпост ма̄хум Ха̄льӯсн ма̄щтыр­лаӈкве тах во̄выглавет, ма̄н тув о̄с тах ялэ̄в."
5932,Калерия Супрун ке̄тум потре ма̄ньщи ла̄тӈыл Людмила ТЕТКИНА хансыстэ
5933,"Ня̄врамыт ханищтан центрыт, тав са̄ртын «Лылыӈ со̄юм» ла̄ввес, ань мо̄т кӯщай нэ̄ Ирина Кибкало рӯпитаӈкве патыс."
5934,"Тав ётэ ань рӯпитан ма̄хум йильпи проект ва̄руӈкве номылматсыт, таве тох намтсаныл – «Язык народа моего…»."
5935,Ре̄тыӈ ю̄свой э̄тпосныл та̄н са̄всыр мероприятият ва̄руӈкве о̄вылтахтасыт.
5936,Ма̄н газетагув тāн е̄ӈта пасан ва̄рыгламаныл по­рат тув во̄виньтāлсаныл.
5937,"Тот са̄всыр ла̄тӈыт акван ул вос тэ̄лыглавет, та урыл потыр о̄лыс."
5938,"Рущ ла̄тӈын английский ла̄тӈыт ёхтэ̄­гыт, тувыл ма̄н ла̄тӈа­нувт та̄наныл хумус хансуӈкве - ма̄н о̄с ат ва̄глӯв."
5939,"«Культура народа в чемодане» проектаныл ёт та̄н са̄всыр организация­тын, а̄гмыӈ-мосыӈ хо̄т­па о̄щнэ колытын ялан­таӈ­кве патэ̄гыт ос сосса мир урыл, та̄н ла̄тӈаныл, куль­тураныл урыл потыр­таӈ­кве патэ̄гыт."
5940,"Мо̄т ва̄рмаляныл та̄н яныгпо̄ль э̄тпост ва̄руӈ­кве патыяныл, то̄нт тах ва̄рнэ проектаныл урыл ма̄н газетавт о̄с хансэ̄в."
5941,Галина КОНДИНА
5942,"Алексей Шипилов, округ яныг кӯщай ва̄ӈын хум, ма̄ньполь э̄тпос о̄выл хо̄талэ̄т ищхӣпыӈ ут хосыт сапра̄ни ва̄рыглас ос сосса ма̄хум тув во̄выгласанэ."
5943,Сапра̄ни рущ ла̄тӈыл «Совет представителей коренных малочисленных народов Севера» намаим о̄лыс.
5944,Ань о̄лум Советыт ма̄хум пе̄с йис ма̄т о̄лнэ ще̄мьят ва̄р­маляныл урыл потыртасыт.
5945,Ма̄-вит ӯргалан депар­тамент кӯщай ваӈын хум Александр Комиссаров сапра̄нит о̄выл ла̄тыӈ ла̄­выс.
5946,"Округув янытыл ань 475 пе̄с йис ма̄т о̄лэ̄гыт, тот нила со̄тыра 809  э̄лумхо̄лас са̄лы ӯре̄гыт, во̄рае̄гыт, хӯл алыщ­лэ̄гыт."
5947,"Ты ма̄т о̄лнэ ще̄мьят па̄лт ма̄-во̄й но̄х-винэ компаният ке рӯпитэ̄гыт, соглашение-нэ̄пак щирыл олныл ойтыяныл, моторыл, ха̄пыл, снегоходыл ос мо̄т э̄рнэ пормасыл ёвтыяныл."
5948,Ювле хультум та̄лт Россият йильпи хӯлтнэ-нэ̄пак пир­майтавес.
5949,Ань Советыт о̄лнэ ма̄хум ты соглаше­ние-нэ̄пакт хас­хатуӈкве о̄с тах патэ̄гыт.
5950,Департаментыт рӯпи­тан хо̄тпат ищхӣпыӈ утыт о̄лнэ та̄нки ло̄псанылт ты ва̄рмаль урыл ля̄ххал та̄ра хассыт ос 26 ма̄-во̄й но̄х-винэ компаниян ос Советыт рӯпитан 16 э̄лумхо̄ласн ке̄тсыт.
5951,Ань ты йильпи нэ̄пак ма̄н округувт о̄с пирмайтавес.
5952,"Александр Комиссаров ла̄выс, ань пе̄с йис ма̄т о̄лнэ ще̄мья, ты Советыт рӯпитан ма̄хум ос ма̄-вой но̄х-винэ компаният ёт ты нэ̄пакыт хасхатуӈкве патэ̄гыт."
5953,"Ты юи-па̄лт «Газпром-Хантос» нампа компаният рӯпитан хум Алексей Борисов потыртас:
– Ма̄н 2009 та̄лт пир­майтым нэ̄пак хосыт рӯ­питэ̄в, ты соглашеният яныг кӯщаюв ос сосса ще̄мьят ань хасхатэ̄гыт."
5954,"Ты та̄л Ханты-Мансийский, Кон­динский, Октябрьский ос Сургутский районытыт о̄лнэ лов ще̄мьят ёт тамле нэ̄пак хассӯв."
5955,Та̄наныл олныл ойтыянӯв ос са̄в­сыр э̄рнэ пормасыл ёвты­янӯв.
5956,Нāлок-олн та̄н пе̄нт­сыланыл о̄с ма̄нки ойтэ̄в.
5957,2020 та̄лт ма̄н В.И. Шпильман нампа науч­ный центр ёт рӯпитасӯв.
5958,"Сосса ще̄мьят о̄лнэ ма̄ пāӈк­тысӯв манос а̄ти, ты центрыт рӯпитан хо̄тпат ёмащакв ханищтасаныл."
5959,"Та̄н о̄лнэ ма̄нылт я̄т, ха­рама̄т ке пāӈктысанӯв, тот яныгман йӣвыт ке са̄грысӯв, о̄с олныл ойт­санӯв."
5960,Еремей Данилович Айпин ты ва̄рмаль урыл манхурип номт о̄ньщи о̄с китыглавес.
5961,"Кӯщай хум ла̄выс, соглашение-нэ̄пакыт пе̄с йис ма̄т о̄лнэ ще̄мьят ос ма̄-во̄й но̄х-винэ компаният та̄нки  хунь хасхатасыт, то̄нт ёмас о̄лыс."
5962,"Тувыл Совет ма̄хум тот хасхатуӈкве ке па­тэ̄гыт, лю̄ль о̄с а̄ти."
5963,"Та̄н ты ще̄­мьятн нё̄туӈкве тах ве̄рме̄гыт, то̄нт ты компаният сосса ма̄хум ёт воритотуӈкве ат патэ̄гыт, э̄рыӈ са̄внув олныл тах ойтыяныл."
5964,Мо̄т са̄всыр департа­ментыт рӯпитан кӯщаит нё̄тмил урыл по­тыртасыт.
5965,"Ма̄ньщи, ханты ос ё̄рн ма̄хум ань хумус нё̄тавет ос хоты грант-олн ма̄гсыл та̄нки нэ̄паканыл ке̄туӈкв ве̄рме̄гыт, та урыл потра­ныл о̄лыс."
5966,Людмила ТЕТКИНА
5967,Ма̄н округувт о̄лнэ ня̄врамыт ма̄гсыл «Э̄ква-пыгрищ» нампа касыл ань щё̄питаве.
5968,"А̄гирищитн-пыгрищитн акв ло̄пс тармыл нила хури та̄ра по̄слуӈкве э̄ри, рущ ла̄тӈыл та̄н «комиксыг» ла̄вавет."
5969,"Я̄тил ма̄ньщи ня̄врамыт, сосса мирув мо̄йтаныл, пе̄с потраныл ёмащакв ловиньтэ̄н ос ты урыл акв ло̄псын хаснэ йӣвыл манос краскал нила хури по̄слэ̄н ос акв-кит ла̄тыӈ ма̄ньщи ла̄тӈыл тув хансэ̄н."
5970,Касыл 7-16 та̄л яныт ня̄врамыт ма̄гсыл ва̄раве.
5971,Мо̄лты та̄л кит-хӯрум ня̄в­рамыт акван-юрщ­ха­тым аквъёт ка̄тыл по̄слум акв хурияныл пир­май­та­ве̄сыт.
5972,Ань ка̄сыӈ ня̄врам туп такви по̄слум хуритэ ке̄туӈкве ве̄рми.
5973,Рӯпата­ныл ре̄тыӈ ю̄свой э̄тпос­ныл 21 хо̄талныл ос о̄йт­тур э̄тпос 11 хо̄тал мус ке̄туӈкве ро̄ви.
5974,"По̄слым хурит Ханты-Мансийск ӯсн «Ма̄-вит ос Э̄лумхо̄лас» нампа музейн Мира ӯс­хулы, 11 кол, 306 колнакн ке̄тэ̄н манос ищхӣпыӈ ут хосыт ты почтан:
comics-ugra2021@mail.ru
."
5975,Жюри-хо̄тпат 7-13 та̄л яныт а̄гирищит-пыг­ри­щит халт ос 14-16 та̄л яныт а̄гит-пыгыт халт но̄х-патум ня̄врамыт пе̄ри­яӈкве тах патэ̄гыт.
5976,"Ты та̄л жюри-ма̄хум ма̄ньщи ос ханты газетагт рӯпитан хо̄тпат, ка̄тыл хурит по̄слын финка нэ̄ Санна Хукканен, комиксыт по̄с­лын нэ̄ Анна Воронкова, искусствоведыг о̄лнэ нэ̄ Анна Лебедева, А̄с-угор­ский институтт рӯпитан ё̄рн нэ̄ Клавдия Айваседа касылын ке̄тым щар ма̄к ёмас по̄слым хурит пе̄рияӈкве тах патэ̄гыт."
5977,"Ты касыл 2018 та̄л ма̄ньщи нэ̄ Наталья Анадеева о̄выл щёс ва̄­рыг­ластэ, то̄нт «Легенды югорской земли» намыл мистэ."
5978,Ты та̄лт касыл «Э̄ква-пыгрищ» намаястэ.
5979,"Ос касыл по̄сыл ва̄рыстэ, ты комикс-ло̄пс Саран­па̄вылт о̄лнэ а̄гииг Карина Ларионова ос Ксения Таратова «Э̄ква-пыгрищ» урыл мо̄йт нэ̄пакн по̄с­лы­стэ̄н."
5980,2018 та̄лт тэ̄н мо̄т ня̄врамыт халт но̄х-патсы̄г.
5981,"Положение-нэ̄пак ищхӣпыӈ утыт ма̄ньщи ос ханты газетаг ло̄псыт
https://khanty-yasang.ru/news/11799
ловиньтаӈкве ро̄ви."
5982,Ты телефон хосыт+ 7(3467) 32-12-36  свонитэ̄н.
5983,Н.
5984,Анадеева потре Л.
5985,ТЕТКИНА мāньщи лāтӈыл хансыстэ
5986,"Ханты-Мансийск ӯст о̄лнэ «Центр профилактики и борьбы со СПИД» колт рӯпитан яныг ле̄ккар Андрей Петровец, тав ва̄ӈын нэ̄ге Анна Новоженова ос Лариса Ясинская РИЦ «Югра» ля̄ххал тотнэ колт СПИД а̄гм урыл потыртасыт."
5987,"Ань округув янытыл тамле пилыщмаӈ а̄гмыл манах хо̄тпа ха̄хтуве̄сыт, ты а̄гм о̄щнэ ма̄хум са̄­выӈпа̄лэ хоты ма̄т о̄лэ̄гыт, пусмалтахтуӈкве таӈхе̄гыт ман а̄ти, ты ос мо̄т китыг­лахтын ла̄тыӈ са̄в о̄лыс."
5988,2020 та̄л сыс округувт 818 хо̄тпа палт ВИЧ-ин­фекция а̄гм та̄ра-пат­тувес.
5989,Та э̄лы-пал та̄л 30% са̄вит са̄внув хо̄нтыгла­вес.
5990,Щар ма̄к са̄в э̄лумхо̄лас Мегион ос Нижневартовск ӯсыгт а̄гмыӈыт – ка̄сыӈ 63 хо̄тпа.
5991,"Ты а̄гм ма̄н ма̄вн янгыщ мо̄т ма̄ныл рӯпитаӈкве ёхталан ма̄хум та̄н тотэ̄гыт – вахта рӯпата щирыл яласан хо̄тпат, мо̄т ӯсытныл ос э̄лы хо̄н ма̄ныл о̄лнэ ма̄хум."
5992,"Тамле а̄гм о̄щнэ мир халт янгыщ 30-39 та̄лыт яныт нэ̄ ос хум хо̄т­пат та̄ра-паттавет (40%), 50 та̄лныл о̄с са̄в хо̄тпа палт ВИЧ а̄гм хо̄нтвес (30%)."
5993,"Яныг ле̄ккар Андрей Петровец ла̄выс, округувт ань 1% са̄вит мир ВИЧ а̄гмыл ха̄хтуве̄сыт."
5994,"Ты сака са̄в, ро̄ви ла̄вуӈкве, ма̄н о̄лнэ ма̄в янытыл СПИД эпидемия та̄рамлас."
5995,"Э̄лнаӈ, ла̄ви, сыре-сыр наркотикыт сӯпын винэ ос тэ̄рпиӈ ю̄нтпыл пувт­хат­ын хо̄тпат янгыщ та̄н тамле а̄гм о̄щсыт."
5996,"Ань ос мори о̄лнэ хо̄тпа, са̄в хум манос нэ̄ палт ханьщувлам ма̄хум та̄н ты а̄гм мир халт тотыглыяныл – 70%, наркоманытныл ос 25% са̄вит мир а̄гмыл ха̄хтавет."
5997,"Тамле ВИЧ а̄гм о̄щнэ хо̄тпа коронавирус а̄гмыл ха̄хтаве те, таве̄н пус­малтахтуӈкве тах сака та̄рвитыӈ."
5998,"Хо̄тпа алпитэ тох ва̄гта̄л, сыманэ-ма̄й­танэ мӯсхал щирыл ат рӯпитэ̄гыт, ос ты китыт а̄гмын тав ёл-паттуӈкве ве̄рмаве."
5999,"Хо̄тпа алпитэ та̄к те, мӯсхал щирыл пусмал­тахты, ле̄ккарыт ла̄тӈын хӯнтлы, то̄нт тав а̄гме сака ат суйты, таве̄н ты мат ковид а̄гмыл при­вивка ва̄руӈкве ро̄ви."
6000,"Андрей Петровец китыглавес, СПИД а̄гмыл е̄мтум хо̄тпа манах та̄л о̄лы, хум ла̄выс:
– Ка̄сыӈ э̄лумхо̄лас ал­питэ, сыме такви щирыл о̄лы-рӯпиты, статистика нупыл сусте̄вт – 76 та̄л мус о̄лэ̄гыт."
6001,"Хо̄тпа а̄гме аквта та̄ра хо̄нтвес те, пусмалтахтуӈкве та̄ра патыс те, то̄нт мощ о̄лы."
6002,"Ос хунь а̄гмыл о̄лнэ̄тэ ат ва̄гтэ, аты пыл пусмал­тахты, анализ минэ нупыл тэ̄латэ а̄тим, то̄нт алпитэ молях хунь пусми, тэ̄рпи хоса аюӈкве э̄ри."
6003,"Анна Новоженова та урыл потыртас, ань 2019 та̄лныл 2021 та̄л мус округувт о̄лнэ 30-49 та̄л яныт ма̄хум рӯпатанылт анализаныл виӈкве пата­вет."
6004,Рущ щирыл ла̄ваве: тестирование на ВИЧ.
6005,"Хо̄тпа ат те ка̄сащи, тав тэ̄латэ, ё̄рва̄гыл во̄вуӈкве ат патаве."
6006,"Нэ̄ ла̄выс, мо̄лты та̄л та̄н, «Центр профилактики и борьбы со СПИД» колт рӯпитан ле̄ккарыт, 150 арыгтем рӯпитан колы­тын ялсыт, 26 со̄тыра са̄вит хо̄тпа анализытыл ва̄р­саныл."
6007,Та̄н халанылт 10 хо̄тпа а̄гм о̄щнэ̄ныл та̄ра-паттуве̄сыт.
6008,"Матъёмас, ань тамле тэ̄ла ва̄руӈкве ка̄сыӈ ма̄т кӯщаит та̄ра ка̄саще̄гыт."
6009,"Нэ̄мхотталь минуӈкве ат э̄ри, ма̄хум экспресс-тестыл рӯпата коланылт ва̄рапавет (луньщаныл йӣво̄влын сартумтавет), 20 кӯм миннэ юи-па̄лт та̄ра-паты, хо̄тпа ВИЧ а̄г­мыл о̄лы ман а̄ти."
6010,"Тувыл тамле анализ то̄рум ма̄гыс ва̄раве, олн ойтуӈкве ат э̄ри."
6011,"Ты тэ̄ла торыг рӯпитан ле̄ккарыт э̄лын ӯнлын ма̄нь па̄влытн ялантэ̄гыт, тот о̄лнэ мир ёт потраме̄­гыт, та ма̄хум алпияныл о̄с уральтыяныл."
6012,"Школат яныг классытт ханищтах­тын ня̄врамыт, колледжит ос ВУЗыт ханищтахтын ма̄ньлат ма̄хум ёт потыр­тэ̄гыт, ты пилыщмаӈ а̄гм урыл са̄всыр кинат щё̄­питэ̄гыт, ёнгилыт, касылыт ва̄рыглэ̄гыт."
6013,"Ле̄ккарыт ла̄всыт, хо̄т­пан ка̄сыӈ та̄л акв щёс ты анализ миӈкве э̄ри, ВИЧ а̄гм ат о̄щнэ̄тэ манос о̄щнэ̄тэ урыл вос ва̄гтэ̄."
6014,Светлана РОМБАНДЕЕВА
6015,"Округувт о̄лнэ ма̄хум коронавирус а̄гмыл ул вос е̄мтэ̄гыт, ань прививкал тӯщтавет."
6016,Ма̄ньполь э̄тпос о̄вылтахтын порат «Спутник V» нампа тэ̄рпи Ха̄льӯс район Кульпас па̄вылн тотвес.
6017,"То̄нт Кульпас, Ло̄пмус ос Кимкъясӯй па̄влытт о̄лнэ яныгса̄т хо̄тпа ты тэрпиӈ- уколыл ва̄рве̄сыт."
6018,"Кульпас пӯльницат рӯпитан ма̄нь ле̄ккар нэ̄ Тамара Сергеевна Логви­ненко ты ва̄рмаль урыл таи потыртас:
«Ты хӯрум па̄влытт о̄лнэ ма̄хум прививкал ма̄ньполь э̄тпос о̄выл хо̄талныл нила хо̄тал мус ва̄рсанӯв."
6019,"Тэ̄рпил кит щёс тӯщтуӈкве э̄ри, китынтыг ма̄ньполь э̄тпос оигпан ляпат пӯльницан тах во̄­выглыянӯв."
6020,"Ты э̄лы-па̄лт ма̄хманув пуссын китыгласанӯв, прививка тӯщтуӈкве ка̄­саще̄гыт ман а̄ти."
6021,"То̄нт яныгса̄т арыгкем э̄лум­хо̄лас ты укол ва̄руӈкве хасхатасыт: 78 – Куль­паст о̄лнэ ма̄хум, 10 – Ло̄пмуст о̄лнэ хо̄тпат ос 15 – Кимкъя­суйт о̄лнэ э̄лум­хо̄ласыт."
6022,"Тувыл ты тэ̄рпи ва̄руӈ­кве, са̄внув хо̄тпат ёхты­сыт, тыима̄г­сыл ма̄ньполь э̄тпос нилыт хо̄талт Кульпасн «Спутник V» нампа 50 тэ̄рпил тотве̄­сув."
6023,Аквта хо̄талыт Ха̄льӯс район пӯльницат рӯпитан ле̄ккарыт Кульпасн ёх­таласыт.
6024,Па̄влыӈ ма̄хум уральтаве̄сыт ос та̄ра прививкал тӯщтуве̄сыт.
6025,То̄нт Кимкъясӯйт о̄лнэ 12 э̄лумхо̄лас ос нила хо̄т­па Ло̄пмусыл ос мо̄та­ныт пуссын Кульпас па̄­вылт о̄лнэ мир при­вивкал ва̄рве̄сыт.
6026,Кимкъясӯй па̄­вылт о̄лнэ са̄в ма̄хум тэ̄рпи ва̄руӈкве ка̄сащасыт.
6027,"Ань 20 укол-тэ̄рпи та па̄вылн ле̄ккар хум Иван Васильевич Хозумов то­тыс, ма̄хманэ прививкал тӯщтуӈкве такви патыянэ»."
6028,Ма̄ньполь э̄тпос китыт хо̄талэ̄т яныг кӯщай нэ̄ Наталья Комарова такви ва̄ӈын хо̄тпанэ сапра̄­нин во̄выгласанэ.
6029,"Тав ла̄выс, округ янытыл 41 со̄тыра 764 э̄лумхо̄ласыт приви­в­кал ва̄рве̄сыт, та̄н хала­нылт акв со̄тыра 90 ма̄нь па̄вылквет о̄лнэ хо̄тпат ос 372 э̄лумхо̄ласыт – сосса ма̄хмыт."
6030,"Ты э̄лы-па̄лт яныг кӯ­щай нэ̄ Наталья Комарова нэ̄пак хансыс, ма̄нь па̄­выл­квет о̄лнэ мир ты тэ̄р­пил ма̄ньполь э̄тпос оиг­пан мус вос ва̄равет."
6031,"Ты нэ̄­пакн Белояр­ский, Кондин­ский, Нижневар­товский, Октябрь­ский, Сургутский,  Ханты-Мансий­ский ос Ха̄льӯс районыт 116 па̄­вылт хасве̄сыт, тот о̄лнэ мир прививка ва̄руӈкве ань ты во̄вавет."
6032,Людмила ТЕТКИНА
6033,Мо̄лтынув Ханты-Мансийск ӯст о̄лнэ «То̄рум Маа» музейт ханты учёный нэ̄ урыл «Маина Лапина.
6034,Жизнь в науке» нампа суссылтап ва̄рыглавес.
6035,"Ты нэ̄ о̄лыс ке, я̄ӈк на̄тнэ э̄тпос ва̄т хо̄талэ̄т 70 та̄лэ то̄влынув."
6036,Ос 2017 та̄лт ойттӯр э̄тпост пувласпи-а̄гм паттатэ̄т а̄тимыг е̄мтыс.
6037,"Ань М.А. Лапина ка̄стыглан ма̄гыс музейн тав ётэ рӯпитам ма̄хум, Тэ̄к па̄вылт о̄лнэ хо̄тпат, юр­танэ ос рӯтанэ акван-атхатыгласыт."
6038,"Та̄н тот са̄всыр хурит, пормасыт ос наука ма̄гыс хансум нэ̄паканэ ка̄саласаныл, тувыл то̄ва пӯмыщ о̄лыг­лам накыт номылматыг­ласыт."
6039,"Колта̄глэ урыл
Маина Афанасьевна Лапина Тэ̄к па̄вылт самын патыс, такви а̄ги о̄парищ наме Неттина о̄лыс."
6040,"Ты Неттин рӯт колта̄гыл ма̄хум пусмалтан ос ня̄йт хо̄тпаг ла̄выглаве̄сыт, тувыл матыр тэ̄лат хӯл­тыглан ос та̄ра-паттын щирыл о̄с та̄н палтаныл акваг ёхталасыт."
6041,"Та̄н о̄парищ намыл «нётты ёх» ханты ла̄тӈыл ла̄ввес, ос ма̄ньщи ла̄тӈыг «нё̄тнэ ма̄хум» толмащлахты."
6042,"Тэ̄к па̄вылт о̄лнэ ма̄хум пуссын ва̄сыт, та̄н па̄влыӈ На̄й-О̄тыраныл ты Неттин колта̄гылн ӯргалавес."
6043,Тамле со̄тыӈ ще̄мьят Маина Неттина та яныг­мас ос ма̄нь та̄гыл мӯт­раӈ тэ̄латн ханищтавес.
6044,"О̄лме̄т, пуссын номтанэ наука щирыл э̄лаль тот­санэ."
6045,Школа а̄стламе юи-па̄лт тав Салехард ӯст культпросветучилищат ханищтахтас.
6046,"О̄влэ̄т тав матахмат та̄л Ямал ма̄т культура тармыл рӯпи­тас, тувыл 1990-ит та̄лыт порат округувн ювле ёх­тыс."
6047,Тыт Ханты-Мансийск ӯст са̄в мирыт культура тэ̄ланыл колт пуӈктотнэ нэ̄г патты­г­лавес.
6048,"Наука рӯпата ва̄рыс
Ётыл сосса ма̄хум пе̄с накыт но̄х-во̄рмалтан щирыл наукат рӯпитаӈ­кве патыс."
6049,1991 та̄лныл 2010 та̄л мус Маина Афанасьевна А̄с-угор­ский ма̄хум институтт рӯпитас.
6050,Тот ханты ма̄хум пе̄с накыт ханищтым матыр-а̄ти та̄ра-паттыс.
6051,"Такви рӯпататэ коныпал тав ма̄ньлат хо̄тпат ха­нищтасанэ, аквъёт сосса ма̄хум о̄лнэ ма̄нь па̄влыӈ мāн ялсыт."
6052,1997 та̄лт Маина Лапина «Традиционная хантыйская этика» дис­сертация нэ̄пак а̄стластэ ос история наукат кан­дидат намыл майвес.
6053,Та юи-па̄лт 1998 та̄лт «Этика и этикет ханты» пӯмащ нэ̄паке та̄ратавес.
6054,"Ётылнув, 2000-2002 та̄лытт, Маина Лапина ты институт кӯщаиг о̄лыс."
6055,Тав ма̄ньлат ханты хо̄т­патн диссертация хансуӈ­кве нё̄тыс.
6056,"Россият о̄лнэ этнографыт, историкыт ос мо̄т хо̄н ма̄ныл о̄лнэ учёныит ёт, акван-нё̄т­хатым матыр-ати та̄ра-паттысыт."
6057,"Хумус аквъёт рӯпитасыт, маныр тэ̄латн ханищтаве̄сыт, ты о̄выл­тыт музейн ёхталам мӯй ма̄хум ань потыртасыт."
6058,"Тав уре̄т са̄в сымыӈ ла̄тыӈ Евдокия Андреев­на Нёмысова ос Татьяна Владимировна Волдина, Раиса Германовна Решет­никова ла̄всыт."
6059,"Школа искусств колт рӯпитан нэ̄ Наталья Юрьевна Сайна­кова по­тыртас, хумус тав Маина Афанасьевнан сосса ня̄врамыт ёт рӯпи­таӈкве, манарыл пӯмща­лаӈкве хӯлтыстэ."
6060,То̄нт ты тав хӯл совныл пормасыт ва̄руӈкве патыс.
6061,Тэ̄к па̄вылныл о̄лнэ хум Алексей Рещиков э̄ргыт э̄ргын ос йӣквыт  ханищтан тэ̄лат урыл потыртас.
6062,Ты ва̄рмалит ханищтаме порат тав акваг М.А. Лапинан нё̄т­вес.
6063,Тувыл Алексей «Мелодия девушек из деревни Теги» э̄рыгсов та̄н са̄ӈк­выл­тас.
6064,Тамара МЕРОВА
6065,Хус та̄л ювле хультум порат Ханты-Мансийск ӯсн ма̄нь пупа̄пщикве тотвес.
6066,"2001 та̄лт во̄рт тав ос тав а̄пщитэ хо̄нтвесы̄г, ща̄не̄н ка̄тн-паттыма."
6067,"Акватэ Ханты-Мансийск ӯсн тотвес, мо̄танэ - Нижневартовск ӯсн."
6068,Тав Ханты-Мансийск ӯс ляпат ӯнлын Шапша нампа па̄вылн тотвес.
6069,"Тот са̄всыр во̄руит, тов­лыӈ уит о̄ньщавет, та ма̄ рущ ла̄тӈыл тох ла̄ваве – эколого-просветитель­ский центр «Шапшин­ское урочище»."
6070,Тув тотым ты пупа̄п­щикве Ӣщтапан намыл пинвес.
6071,"Та па̄сныл таве акв нэ̄ уральты, наме Вера Николаевна Перевозкина."
6072,"Вера Николаевна Шапша па̄вылт о̄щнэ во̄руит, товлыӈ уит пуссын ураль­тыянэ, э̄рнэ порат пус­малтыянэ."
6073,"Рӯпататэ урыл тав тох потыртас:
–Ам ты центр рӯпи­таӈкв о̄вылтахтаме па̄с­ныл Шапша па̄вылт рӯпи­тэ̄гум."
6074,"Во̄руит, товлыӈ уит ос мо̄т са̄всыр ӯйхулыт тыттыянум, уральтыянум."
6075,Ка̄сыӈаныл ма̄гсыл ма̄н я̄нас тэ̄нут щё̄питэ̄в.
6076,Ты та̄л мирколныл са̄внув олныл майвесӯв – 1 млн 400 со̄тыра сол­ко̄ви.
6077,Мо̄лты та̄л мощ­щанув о̄лыс.
6078,"Ты олнытыл тэ̄нутыл ёвтыянӯв, пус­малтыянӯв."
6079,"Ма̄навн ӯст рӯпитан ветеринар-ле̄к­карыт нё̄тэ̄гыт, во̄руит пусмалтан ма̄гыс олн ат выгыт."
6080,"Ань Шапшат ты во̄руит ос товлыӈ уит о̄ньщия­нӯв: хӯрум пупа̄пщи –щар яныг Ӣщтапан, тувыл Еремей ос Тихон, енот хурип а̄мп, ёж, хотаӈ, ю̄свой, халэв ос ӯринэ̄ква."
6081,"Юн о̄щнэ ӯйхулыт тот о̄с о̄лэ̄гыт – тит лувыг, сэ̄мыл охсарыт, коза, кроликыт, пӯрщ, щищкурекыт ос мо̄т са̄всыр уит."
6082,То̄ват о̄с мори капыр­тэ̄гыт.
6083,"Акв порат пупа̄п­щикве шина тӣврын щалтыс, пукитэ̄тыл та утн тагапас."
6084,"Матах хо̄тал та ро̄ӈхыс, ма̄н МЧС ма̄хум во̄всанув, вос нё̄тэ̄гыт."
6085,"Та̄н ювле ла̄всыт, ма̄н таве туп ка̄тн-паттуӈкв ве̄рмилув."
6086,"Тувыл тэ̄рпиӈ укол хо̄нтсӯв, пупа̄пщикве сгущенка банкал ляпан во̄выслӯв, уколыл та тӯщ­тыслум."
6087,Матах кум сыс та шинатэ хот-вислӯв.
6088,Такви о̄с сака хот-рохтыс.
6089,Хотаӈ урыл нэ̄ о̄с пӯмыщ потыртас.
6090,"Во̄раян ма̄хум хотаӈ хо̄нтсыт, тав товлэ матаре е̄мтыс, тыламлаӈкв щар ат ве̄р­мыс."
6091,"Шапшан тотвес, тот пусмалтавес ос ювле я̄ вāтан та тотвес, мо̄т ма̄н вос тыламлы."
6092,"Са̄тахтем хо̄тал минас, Шапшан о̄ста тотвес."
6093,"Ма̄хум ла̄ве̄гыт, щар э̄лмхо̄лас ляпан юв, хо̄т­паныл щар ат пилы, а̄мпытн ул вос пураве."
6094,Ань тох э̄лаль Шапша па̄вылт та о̄ньщаве.
6095,"Вера Николаевна са̄в пӯмыщ потыр потыртас, сака потрыӈ нэ̄кве."
6096,"Та̄н тот о̄щнэ козат посыяныл, та щаквит товлыӈ уитн ос мо̄т ӯйхулытн мыганыл."
6097,Ка̄сыӈ тӯя Ӣщтапан но̄х-са̄йкаламе юи-па̄лт Шапша па̄вылт ялпыӈ хо̄тал ва̄раве – «День рождения медведя Степана».
6098,"Тув са̄в мир ня̄враманыл ёт ёхталэ̄гыт, хо̄тал палыт тот мӯйлэ̄гыт."
6099,"Та̄н ань пус­сын ва̄ганыл, тув матыр атыӈ тэ̄нут ёт ёхталаӈкв э̄ри – пупа̄п­щит ма̄гсыл сгущенка тотуӈкв э̄ри, морковь, яблокат – тамле тэ̄нут та̄н тэ̄ӈкв сака ка̄саще̄гыт."
6100,Ань титыт та̄л ты ял­пыӈ хо̄тал ат ва̄рыглавес.
6101,"Ӯст о̄лнэ мир сака кос ӯрхатасыт, ня̄врамыт Шапшан о̄с сака во̄вха­тэ̄гыт."
6102,Таквсы ма̄нь таквс э̄тпост ул ва̄раве.
6103,Валентина УЗЕЛЬ
6104,Ма̄н округувт 2016 та̄л па̄сныл «Добрый югорчанин» нампа акция ня̄врамыт ма̄гсыл вāрвес.
6105,Тамле э̄рнэ тэ̄ла ханты нэ̄ Екатерина Жукова такви ма̄хманэ ёт ва̄ри.
6106,Тав Нижневартовск ӯст «Югра лылые̄п» отделениятэ̄т кӯщаиг о̄лы ос «Хунзи» нампа общинат пуӈктоты.
6107,"Сосса ня̄врамыт хумус нё̄тыяныл, Екатерина Жукова таи потыртас:
- Ты рӯпата ма̄н ат арыгкем та̄л ва̄ре̄в."
6108,"2021 та̄л яныгпо̄ль э̄тпост Нягань ӯст, Октябрьский ос Ха̄льӯс районыгт о̄лнэ сосса ма̄хум йильпи мас­нутыл ке̄тсанӯв."
6109,"Манаса̄­вит ще̄мьят ос ня̄врамыт акцияв щирыл нё̄тсанув, та̄л оигпан э̄лы-па̄лт тах ловиньтэ̄в."
6110,"2016 та̄лт ма̄н, финно-угор ма̄ньлат ма̄хум, сап­ра̄нин Ханты-Мансийск ӯст акван-атхатыгласӯв ос са̄всыр та̄рвитыӈ ва̄р­малит урыл тот потырта­сӯв."
6111,То̄нт сосса ня̄врамыт урыл потыр о̄с о̄лыс.
6112,"Ты э̄лы-па̄лт интернатыт о̄лнэ а̄гирищит-пыгрищит маснутыл ёвтыглаве̄сыт, оманыл-а̄тяныл ты урыл номсуӈкве сака ат э̄рыс."
6113,Ань маснутыл нас тох воссыг ат мивет.
6114,"Ня̄вра­маныл яныгме̄гыт, онто­лов э̄тпос сыс интернатыт о̄лым, то̄ва маснутаныл молях ма̄ниг е̄мтэ̄гыт."
6115,"Оманыл-а̄тяныл ма̄нь па̄вылквет ос пе̄с йис ма̄т о̄лэ̄гыт, ла̄пкан ва̄тихал ялантаӈкве сака о̄с ат ве̄рме̄гыт."
6116,Тыима̄гсыл ма̄н ты ще̄мьятын нё̄туӈкве вуйхатсӯв.
6117,О̄влэ̄т туп Нижневартов­ский районт о̄лнэ ма̄хум ёт рӯпитасув ос пред­приниматель-хо̄т­пат ты э̄рнэ рӯпата ма̄н ётув ва̄руӈкве во̄всанӯв.
6118,"Та̄н йильпи ма­с­нутыт ёвт­сыт, ма̄н ос э̄лаль интернатн тотсанӯв, ня̄вра­мы­тын тот мисанув."
6119,"Са̄всыр па̄влы­тыт ос ӯсытыт о̄лнэ ёмас, сымыӈ ма̄хманув ма̄навн нё̄туӈ­кве о̄с патсыт."
6120,Ань нусаг о̄лнэ ще̄мьят ос интерна­тыт о̄лнэ ня̄врамыт йи­льпи маснутыл тотыянӯв.
6121,"Ма̄н предприниматель-хо̄тпаныл нё̄тмил хунь во̄ве̄в, та̄ра ла̄ве̄в, ма̄навн олн щар ат э̄ри."
6122,"Маснут та̄нки вос ёвтэ̄гыт, ма̄н э̄лаль ня̄врамыт палт тотыянӯв."
6123,Ань ма̄н ётув районный миркол кӯщаит рӯпитэ̄гыт.
6124,"Округ Дума депутатыт сосса ма̄хумн ос са̄всыр э̄рнэ пормасыт, маснут ёвтыглэ̄гыт."
6125,"Округ кӯщай нэ̄ Наталья Комарова ты э̄рнэ тэ̄ла урыл о̄с ва̄г, ищхӣпыӈ утыт такви ло̄п­сэ̄т ма̄н ва̄рум рӯпатав урыл хансыглас ос сосса ня̄врамытын нё̄туӈкве ма̄хум во̄всанэ."
6126,Юи-о̄выл та̄лыт сыс ма̄н округувт о̄лнэ 300 сосса ще̄мьят нё̄т­санӯв.
6127,"То̄нт 800 э̄лум­хо̄лас йильпи маснутыл, пор­ма­сыл тотсанӯв."
6128,Ка̄сыӈ та̄л ма̄н ня̄вра­мыт Йильпи та̄л ёхтын э̄лы-па̄лт мӯйлупсал мӯй­луптыянӯв.
6129,"Ты э̄лы-па̄лт са̄всыр кӯщаитн, органи­зациятн пищмат ке̄тэ̄в ос интернатыт о̄лнэ сосса ня̄врамытын мӯйлупсат ёвтуӈкве во̄виянӯв."
6130,Ты пора сыс са̄в а̄гирищит ос пыгрищит ёнгынутыл ос мо̄т ёмас мӯйлупсал тотыгласанӯв.
6131,"Екатерина ла̄выс, о̄влэ̄т та̄н туп интернатыт о̄лнэ ня̄врамыт нё̄тыяныл, ань нусаг о̄лнэ сосса ще̄мьят маснутыл о̄с нё̄тыяныл."
6132,"Ханты нэ̄ ма̄н газетав хо­сыт та̄н ётаныл рӯпитан предприни­матель-хо̄т­патн, са̄всыр кӯщаитн, ма̄-во̄й но̄х-винэ компа­ниятн нё̄тмил ва̄рнэ̄ныл ма̄гсыл яныг пӯмащипа ла̄тыӈ ла̄ви."
6133,"Екатерина Жукова ос тав ётэ рӯпитан ма̄хманэ яныг, э̄рнэ рӯпата ва̄ре̄­гыт."
6134,"Ня̄врамыт йильпи маснутыл, мӯйлупсал ёв­тыяныл ос тыщирыл са̄в ща̄гт та̄нанылн тотэ̄гыт."
6135,Людмила ТЕТКИНА
6136,Ха̄льӯс район Саранпа̄вылт Казанский икона Божией Матери щирыл намаим Православный храм – ялпыӈкол о̄лы.
6137,Тот рӯпитан нэ̄ Ирина Александровна Журавлёва ты кол тэ̄ланэ урыл мощ потыртас.
6138,"– Ты ялпыӈколт ам Воскресный школа тар­мыл пуӈктотэ̄гум, То̄рум а̄щув о̄вылтыт потыр­тэ̄гум."
6139,"Нэ̄пак ловиньтан колнак о̄ньще̄в, янге-ма̄не ёхталэ̄гыт, нэ̄пакыл майлыянум, тувыл иконат ос мо̄т пормасыт тына­лан ла̄вкат рӯпитэ̄гум."
6140,Па̄влувт ты ялпыӈко­лув 1996 та̄лт ӯнттуӈкве номылматвес.
6141,"Та порат Анна Георгиевна Рочева Тобольск ӯсн ялыс, тот рӯ­питан Батюшка о̄йка тав нуплэ ла̄выс, Саранпа̄вылт ялпыӈкол вос ӯнттынуве."
6142,"Нэ̄ юв ёхтыс, па̄выл мир ёт сапра̄ни ва̄рыс, ты ля̄х­хал урыл потыртас, ма̄хум тав ётэ ка̄сащасыт."
6143,"Александра Алексеев­на Артеева ла̄выс, оматэ пе̄с колт вос атхатыг­лэ̄гыт, тот пе̄рна пос вос пинэ̄гыт, исвещат вос пе̄­ламтэ̄гыт."
6144,"Са̄в та̄л та колт атхатыгласув, ётыл мир­кол па̄лыл йильпи ялпыӈ­колыл ӯнттувесув, 2015 та̄л порат тыг ва̄нтлысув."
6145,"1997 та̄лт Александра Егоровна Рокина, Николай Никитович Артеев ос мо̄т ма̄хум ялпыӈкол тох намаясаныл: Храм Казан­ской иконы Божией Матери."
6146,"Са̄в ёмас тэ̄ла ва̄рыс Фёдор Афанась­евич Филип­пов – та̄ пе̄с колув колалатэ пӯврыг ва̄рыстэ, о̄льпыл сартыстэ, Иисус Христос ос Библия нэ̄пак­ныл сунсым са̄всыр хурит по̄слыс."
6147,Николай Геннадьевич Полуянов кол ӯнттын ма̄­гыс олн майлас.
6148,"Михаил Назаров хӯрум ло̄ӈхань­ща­пыт ва̄рылтас, хум такви ойтхатас."
6149,"Та̄н ань кон ханэ̄гыт, суй ва̄рнэ ма̄гыс Даша а̄гирищин ква̄лгыл хасумта̄лавет."
6150,Усик Маркосян ялпыӈ­колувн «Неупиваемая чаша» нампа икона ёв­тыс.
6151,"Ты сака тыныӈ хури, Тобольск ӯст ва̄рвес."
6152,"Ты хури э̄лы-па̄лт ма̄н пе̄р­напос пинэ̄в, по̄йкще̄в, ань па̄вылт о̄лнэ ма̄хма­нув пус ка̄т, пус ла̄гыл вос ё̄мыгтэ̄гыт."
6153,"Ёмас тэ̄ла ва̄рыглам ма̄хум то̄ваныл ань а̄тимыт, ма̄н пуссын ёмас ла̄тӈыл номылма­та̄­лыянув, ка̄стыянув, та̄н ма̄гсыланыл пе̄рнапос пинэ̄в."
6154,"Саранпа̄выл ялпыӈ­колт о̄влэ̄т Феодор Савельев рӯпитас, хум Пыть-Ях ӯсныл о̄лыс."
6155,"Ма̄навн тав исвещат тӯщ­тын ма̄гыс а̄ныт ос мо̄т э̄рнэ пормасыт тотыглас, па̄выл ма̄хум пе̄рнапосыл пинсанэ."
6156,"Ня̄врамыт ма̄гыс Пыть-Ях ӯст Православ­ный лагерь ва̄рыглас, Саран­па̄выл ня̄врамыт тув ӯщлахтуӈкве ялан­та­сыт."
6157,Мо̄лты порат хум а̄тимыг е̄мтыс.
6158,Сергий Белоцерков­ский па̄влувн ва̄тихал ёхталас.
6159,"Тав о̄с ма̄хум пе̄рна­посыл пинсанэ (Са̄кв я̄т), То̄рум а̄щув о̄вылтыт потыртас."
6160,2017 та̄лт ялпыӈко­лувн Алексей Васильев патхатыглас.
6161,"Хум тыт хӯрум та̄л рӯпитас, са̄в э̄рнэ тэ̄лат ва̄рыс."
6162,"Ётыл Тюмень ӯсн во̄ввес, тув о̄лмыгтас."
6163,"Нина Дмитриевна Хатанзеева Югорск ӯсн ке̄тыглавес, тот церков­ный э̄ргыт э̄ргуӈкве ха­нищтахтас."
6164,"Ань э̄ргын хор о̄ньще̄в, янге-ма̄не тот э̄рге̄гыт."
6165,"Ирина Александровна ла̄выс, ялпыӈколанылн са̄в хо̄тпа ёхталэ̄гыт, пус­сын аквъёт та̄н э̄лы хо̄тал урыл по̄йкще̄гыт, па̄выл ма̄хманыл пуста̄гыл вос о̄лэ̄гыт, То̄рум а̄щувн вос ӯргалавет."
6166,Светлана РОМБАНДЕЕВА
6167,Пе̄с йис пора та̄гыл Пуксиковыт колта̄гланыл ёт Хулюмсӯнт па̄вылт о̄лэ̄гыт.
6168,"Ань та па̄вылт о̄лнэ Пуксиковыт халт Галина Николаевна Бушуева, такви о̄парищ наме Пуксикова, щар яныг хо̄тпаг о̄лы."
6169,Тав уре̄тыл  №10 ма̄ньщи газетат ам яныг потыр хансыгласум.
6170,"Галина Николаевна рӯтанэ урыл потре ань э̄лаль мины:
– Ам а̄тям Николай Сергеевич Пуксиков Хулюмсӯнт па̄вылт самын патыс, тыт яныгмас."
6171,"Та̄н ще̄мьяныл яныг о̄лыс, са̄в ня̄врам."
6172,А̄тям та̄н халанылт щар ма̄ниг о̄лыс.
6173,"Школат нила класс мус ханищтахтас, оматэ̄н нё̄тнэ мус е̄мтыс, во̄раяӈкве ос хӯл алыщлаӈкве патыс."
6174,1943 та̄лт я̄ӈк на̄тнэ э̄тпост хо̄нтлаӈкве тотвес.
6175,"А̄квум потырта̄лыс, а̄тям та̄ланэ намыл янгыг хас­ве̄сыт."
6176,Военный нэ̄паке̄т самын паттум та̄лэ 1926 та̄л о̄лыс.
6177,Кос а̄тям 1928 та̄лт самын патыс.
6178,"Хо̄нт­лым, Берлин мус ялыс."
6179,"Война юи-па̄лт армият лусытас, 1950 та̄лт юв ущ ёхтыс."
6180,1952 та̄лт омам ёт акван-минасы̄г.
6181,1954 та̄лт ам самын патсум.
6182,Ма̄н ще̄мьявт сāт ня̄врам о̄лыс.
6183,"Хо̄нтламе ма̄гсыл, са̄в по̄сыл майлувес."
6184,Ётыл ма̄ньщи ла̄тӈыл хансум пищманэ ос ты по̄санэ па̄рколт хо̄нтсанӯв.
6185,Нэ̄па­канэ ос по̄санэ Слава а̄пщим ӯргалым ань о̄ньщиянэ.
6186,"Ам яныгмам порат а̄тям война урыл сака ат потырта̄лас, амки о̄с сака ат китыглахтасум."
6187,"Туп акв щёс мощ аялас, акв потыр потыртас."
6188,"Ат тор­гамтас­лум, ты ва̄рмаль война порат манос та юи-па̄лт о̄лыс."
6189,Тав товлыӈха̄пыт но̄х-тыламлан ос ёл-иснэ ма̄т рӯпитас.
6190,"Акв хо̄тал ӣтипа̄лаг товлыӈха̄пыт кургуӈкве та патсыт, но̄х-тыламлаӈкве щё̄питахта­сыт."
6191,"Лё̄ӈхе ёмащакв вос на̄ӈки, кит палыл на̄й­по̄сыл ва̄рвес."
6192,Тувыл илт­торыг на̄йпо̄сыт лап-харыгласыт.
6193,"А̄тям хот-рохтыс, э̄лаль маныр ва̄руӈкве, о̄влэ̄т щар ат торгамтас."
6194,"Ном­тыл ёхтувес, трибунал щирыл ань тах та суты­таве."
6195,"Товлыӈха̄пыт иснэ ма̄, улпыл, во̄рт хо̄т о̄лыс, а̄тям совыр лэ̄с ӯнттуӈ­кве тот яланта̄лас."
6196,Совыр лэ̄сыт ке̄рква̄лгыг ва̄р­санэ.
6197,"Ты лэ̄сыл ва̄рим ке̄р­ква̄л­гыл на̄йпо̄сыт ёма­щакв молях ва̄рапасанэ, та̄н пуссын пе̄ламласыт ос товлыӈха̄пыт э̄лаль но̄х-тыламлаӈкве та̄ра та патсыт."
6198,А̄тям каӈке Гаврил хо̄нтлаӈкве о̄с ялыс.
6199,Хулюмсӯнт павылт ще̄мьятэ ёт о̄лыс.
6200,Яныг­па̄вылныл о̄лум нэ̄тэ ёт кит ня̄врам Татьяна ос Василий янмалтасы̄г.
6201,Тэ̄н сас тэ̄нки ще̄мьяг о̄щсы̄г.
6202,Татьяна о̄йкатэ Семён Самбиндалов ёт Усть-Маньят о̄лыс.
6203,"Василий нэ̄тэ ёт хӯрум ня̄врам Серёжа, Таня ос Толя ян­мал­тасы̄г."
6204,Серёжа ань колта̄глыл Кульпас па̄вылт о̄лы.
6205,Толя хосат Израиль мо̄т хо̄н ма̄н о̄луӈкве ва̄нтлас.
6206,"Таня школа юи-па̄лт Пенза ӯст ханищ­тахтас, тот о̄лыс."
6207,"Тав ань а̄тимыг е̄мтыс, ня̄вра­манэ тот о̄лэ̄гыт."
6208,"Серёжа та̄н ётаныл ва̄йхаты, тув яланта̄лы."
6209,"Толя Израиль нупыл минаме юи-па̄лт воссыг юв ат ёхталас, пищма о̄с ат хансыглас."
6210,Серёжа таве акваг кинсыстэ.
6211,Са̄в щёс «Жди меня» нампа передача щирыл таве хо̄нтуӈкве таӈхыстэ.
6212,Акв порат Хулюмсӯнт па̄вылт о̄лнэ пыгн Ваня Пуксиковн Израиль хо̄н ма̄ныл нэ̄ свонитас ос рӯтанэ урыл китыглахтас.
6213,"Ваня ма̄ньлат пыг, рӯтанэ урыл сака са̄в ат ва̄г."
6214,То̄нт ты нэ̄ ам э̄щум Марина палт свонитас ос рӯтанэ урыл пӯмща­лахтас.
6215,Марина ос Ваня ищ­хӣпыӈ ут хосыт хо̄нт­саге.
6216,Марина а̄нумн ты урыл ла̄выс.
6217,"Насати, Толя а̄гитэ Израиль мо̄т хон ма̄т ань о̄лы."
6218,Ма̄н та̄ра Кульпасн Серёжа палт свонитасув.
6219,"Серёжав сака щāгтыс, Толя ня̄враме та хо̄нтхатас."
6220,А̄гитэ наме Ника.
6221,"Тав лавыс, а̄тятэ а̄ти­мыг е̄мтыс, тот Израиль ма̄т ёл-щё̄питавес."
6222,"Ника хум ва̄рыс, такви ня̄в­раманэ янмалты."
6223,Серёжа рӯтанэ палт Израиль нупыл 2020 та̄лт ялуӈкве кусыглас.
6224,Тувыл ты корона­вирус а̄гм ма̄гсыл тув ат минас.
6225,Ника ня̄враманэ ёт Кульпасн ёхталаӈкве о̄с во̄всанэ.
6226,"Ме̄н Маринам ёт ищхӣпыӈ утыт Ника ос тав ня̄враманэ хуринэ суссанме̄н, та̄н щар ма̄ньщи хурипат."
6227,Пыге тай Гаврил нупыл сака харты.
6228,Гаврил война юи-па̄лт юв ёхтыс.
6229,"Нэ̄тэ ёт кит­тыг-минасы̄г, манрыг тох е̄мтыс, ам тай ат ва̄глум."
6230,Гаврил мо̄т нэ̄ тотыс ос Няхлаӈ па̄вылн о̄луӈкве ва̄нтлас.
6231,"Китыт нэ̄тэ ёт нила ня̄врам Петя, Лида, Дуся ос Сеня янмалтасы̄г."
6232,Ма̄н акв порат Кимкъя­сӯй па̄вылн ялсӯв ос Няхлаӈ па̄вылн па̄г пух­та̄ласув.
6233,"Па̄влыӈ ма̄хум ла̄всыт, тот Гаврил пыге Сеня Пуксиков о̄лыс."
6234,"Тав а̄тимыг е̄мтыс, колэ хультыс."
6235,"Тув щалтсасув, колкант таса̄вит хурит ла̄кква-пāхвтым о̄лсыт."
6236,Та халт а̄тям хуриянэ тот хо̄нтсанӯв ос ёт-висанӯв.
6237,"А̄тям хунь лусытас, Гаврил каӈке палт такви хуриянэ ке̄тыгласанэ."
6238,"А̄тям ос акв каӈк о̄нь­щас, наме Павел."
6239,Тав уре̄тыл са̄в ат ва̄гум.
6240,"Кит увщияге Аксинья, Анна Хулюмсӯнт па̄вылт о̄лсы̄г."
6241,Александра Ня̄хщам­во̄льт колта̄глэ ёт о̄лыс.
6242,"Анастасия ос Ягрим па̄­вылт по̄хат, тот хо̄т о̄лыс."
6243,То̄нт ма̄хум А̄с я̄н хӯл алыщлаӈкве ке̄тыглаве̄­сыт.
6244,"Тав о̄с тув минас, тот хум ва̄рыс, Ендырев о̄парищ наме о̄лыс."
6245,О̄йка­тэ̄нтыл кит ня̄врам о̄щсы̄г.
6246,"А̄квум Анастасия ма̄нь пыге Витя самын паттум порат а̄тимыг е̄мтыс, а̄гитэ са̄т та̄л яныт о̄лыс."
6247,Тох ня̄врамыг савалапыг хультсы̄г.
6248,"А̄тям увщитэ хунь а̄тимыг е̄мтыс, тэ̄н оматэ ёт тув минасы̄г."
6249,Ос Витя тэ̄нки палтэ̄н вистэ̄н.
6250,А̄гитэ ёт виӈкве Ендыревыт ат ка̄сащасыт.
6251,Тав щаще̄кван ос а̄тянэ̄н янмалтавес.
6252,Витя ос ма̄н палтув о̄лыс.
6253,Акв порат ам Ягрим па̄вылт пӯльницат хуя­сум.
6254,То̄нт ам палтум нэ̄ ёхталас.
6255,"Ам тав нупылэ сунсэ̄гум, хащтāл нэ̄, ам таве щар ат ва̄глум."
6256,"Амки иӈ ма̄ньлат нэ̄г о̄лсум, сака э̄ссамтасум, наме хумус аты китагласлум."
6257,"Тав та̄ра китыглахтуӈкве патыс: «Наӈ Пуксикова, Хулюмсӯнт па̄вылныл о̄лэ̄гын?» То̄нт тав потыр­тас, тав иӈ ма̄нь ня̄врамыг о̄лыс, хунь оматэ āтимыг е̄мтыс."
6258,Тав а̄тятэ рӯтанэ̄н янмалтавес.
6259,"Витя а̄пщитэ Хулюмсӯнт па̄вылн Пук­сиковыт оматэ рӯтанэ палт тотвес, тот янмал­тавес."
6260,"Ам ювле ла̄всум: «Ам Витя Ендырев ва̄глум, тав ма̄н ще̄мьят о̄лыс."
6261,Тав школа юи-па̄лт Усть-Манья па̄вылт экспеди­ци­ят рӯпитас.
6262,"Нэ̄ тотыглас, тувыл тэ̄нки ня̄врам ат ощсы̄г»."
6263,"Тох ляпа рӯтум ёт Ягрим па̄вылт хо̄нтха­тыгласум, тувыл хумус наме аты китыгласлум."
6264,Омам Няхлаӈ па̄выл­ныл о̄лыс.
6265,Акв порат Надя Лыткина а̄нум Саран­па̄вылн ялуӈкве во̄выстэ.
6266,"Ла̄выс, ляпа рӯ­танум та па̄вылт о̄с о̄лэ̄­гыт."
6267,"Омам а̄кве Ня̄хлаӈ па̄вылт о̄лыс, тувыл Саран­па̄вылн ва̄нт­лас, Анастасия наме."
6268,Та па̄вылн ялмув порат тав ётэ ва̄щинь­тахтасув.
6269,"А̄нум ка̄саластэ, такем щāгтыс."
6270,"Ам омам-а̄тям урыл потыртаӈкве кос патсум, тав ювле ла̄выс, ма̄н ще̄мьяв урыл пуссын ва̄г."
6271,"Омагум-а̄тягум хунь а̄тимыг е̄мтсы̄г, ос а̄пщи­янум, э̄щанум ёт амккем хумус хультсум."
6272,"Омам а̄кве Анастасия 97 та̄л мус о̄лыс, 2016 та̄лт а̄тимыг е̄мтыс."
6273,"Омам ос акв каӈк о̄ньщас, Дима наме о̄лыс."
6274,Ам Галина Николаев­нан потре ма̄гсыл яныг пӯмащипа ла̄тыӈ ла̄ве̄гум.
6275,"Ма̄ньщи нэ̄ такви рӯтанэ урыл са̄в ва̄г, хо̄т ос хумус о̄лэ̄гыт, пӯмщалах­ты, такви рӯт ма̄хманэ ат ёрувлыянэ."
6276,"Ам таве̄н са̄в ёмас, сымыӈ ла̄тыӈ ке̄тэ̄гум."
6277,"Пус ка̄т, пус ла̄гыл ла̄ве̄гум, На̄й-О̄тыранылн вос ӯргалаве."
6278,Людмила ТЕТКИНА
6279,"Ань ма̄ньлат хо̄тпат пе̄с порат о̄лум накыт та̄ра-паттуӈкве тахмае̄гыт ке, та̄н ханищтапыт ва̄рыглэ̄гыт."
6280,Яныгпа̄лаг о̄лнэ хо̄тпанув та̄н ётаныл ос ищхӣпыӈ ут хосыт потыртаӈкве ханищтахтасыт.
6281,"Мо̄лалнув «То̄рум Маа» нампа музейт рӯпитан нэ̄ Дарья Кунина ханищтап ва̄рыглас, тувыл сосса ма̄хманув саг сагнэ тэ̄лат урыл потыртаӈкве во̄выг­ла̄лсанэ."
6282,"То̄нт округувныл са̄всыр ӯсытт, районытт о̄лнэ сосса ма̄хманув ос Ямал ма̄ныл ты ханищтап о̄с суссыт."
6283,О̄выл ла̄тыӈ история наукат кандидатыг о̄лнэ нэ̄н Татьяна Александро­вна Молданован ла̄выс.
6284,"Тав э̄лумхо̄лас а̄танэ урыл ос хумус пе̄с порат сагыт вāрве̄сыт, пуссын ты тэ̄лат ханищтасанэ ос ма̄навн потыртас."
6285,"Пе̄с ма̄хманув ла̄выг­ласыт, э̄лумхо̄лас а̄танэт ё̄ре о̄лы."
6286,"Ма̄ньщи ос ханты ма̄хманув пе̄с йис та̄гыл тамле нак о̄щсыт, самын патум ня̄врам пуӈке мохлаве, та юи-па̄лт На̄й-О̄тыранэ̄н ӯрга­лым о̄нь­щуӈкве патаве тах."
6287,Мо̄т пе̄с нак ва̄рнэ̄ныл порат э̄лумхо̄лас а̄танэ щирыл хотталь щалтум хо̄тпатэ̄н матыр хӯл­туӈкве ве̄рму­вес.
6288,Ма̄ньщит ос хантыт пуӈканыл ос а̄таныл ӯргала̄лнэ ма̄гыс сагыл сагыглаве̄сыт.
6289,"Ты а̄ти нас сагыг, о̄влэ̄т а̄тыт котле̄­ныл киттыг тāрамтыя­ныл, тувыл саг ква̄лгыг сагавег, рущ щирыл та̄н «на­ко­сникыг» ла̄вавет."
6290,"Тув са̄всыр ке̄р ла̄квыт тагатавет, тох э̄лумхо̄лас ёмщакв ӯргалаӈкве патаве."
6291,"Манаса̄вит ке̄р ла̄кв вāри, та щирыл тав та ӯргалаве."
6292,"Татьяна Александро­вна хантыт ос ма̄ньщит манхурип саг о̄щсыт, аквхурипаг сусхатасыт манос а̄ти, та урыл акв-кит ла̄тыӈ ла̄выс."
6293,"Сосса ма̄хманув саганыл хӯрум щирыл ла̄кква-уртве̄сыт, рущ щирыл ла̄вуӈкве ке, тыи: южный, восточный ос северный."
6294,Та̄наныл хӯлтыглан порат сыре-сыр хурил суссылтавесӯв.
6295,"Мо̄т хо̄н ма̄т мо̄т мирыт а̄та­ныл хумус сагим о̄щсаныл, таит о̄с та̄ра-паттысанӯв."
6296,Индият ос Казахста­ныт о̄лнэ мирыт о̄с тамле хурип саг о̄щмыт.
6297,"Са̄всыр музеитт ман­хурип сагыт акван-атым о̄лэ̄гыт, Дарья Кунина та урыл о̄с потыр­тас."
6298,Учё­ны­ит урыл тав тох лāвыс.
6299,"Сагыт урыл Н.В. Лукина, Е.Г. Фёдорова, А.А. Богор­даева, С.А. Попова потрыт хассыт."
6300,Надежда Лукина не­мецкий ла̄тӈыл хансым нэ̄пак рущ ла̄тӈыл толма­щластэ.
6301,Ювле хультум кит нотыт та̄ра-паттум ва̄рмалит А.
6302,"Алквист, У."
6303,"Сирелиус, А."
6304,"Каннисто, финн учёныит, тот хансы­гла­сыт."
6305,Ань хо̄т-а̄ти му­зеитт акван-атым сагыт пуссын нэ̄пакн по̄с­луве̄­сыт ос ма̄н та̄наныл ищ­хӣпыӈ утыт хо̄нтуӈкве ве̄р­миянӯв.
6306,Дарья Кунина Ханты-Мансийск ӯст о̄лнэ ма̄щ­тыр э̄ква Мария Серге­евна Мерова ёт ма̄ньщи сагыт урыл китыгламе.
6307,"М.С. Мерова таве̄н по­тыр­тас:
– Ам ма̄нь та̄гыл омамн а̄танум акваг сагыл саг­ве̄сыт."
6308,"Кит-хӯрум хо̄тал мины, а̄танув та̄рамтыя­нув, пуӈканув ловтыянӯв о̄ста саг саге̄в."
6309,"Юрт а̄гири­щит увщиянылн а̄таныл сагве̄сыт, то̄ванакт ма̄нки халанувт о̄с сагыгласӯв."
6310,О̄мам о̄с саг о̄ньщис.
6311,Ам хум ва̄рмум порат пе̄с сагыг а̄нумн мӯйлупта­саге.
6312,"Таи са̄ль, та сагыг акв ӯст суссылтан порат хот-тӯлмантавесыг."
6313,"Ме̄н омаме̄нтыл ты сагыг а̄тям номылматан ма̄гыс о̄щ­саг­ме̄н, ты тав хультуп­там сагыг."
6314,"Омам сагыг  нас туп ла̄кква-та̄рамтāлсаге, хащ­лум пе̄с то̄р ло̄мтыл йильпи то̄р ло̄мтыл ва̄ры­г­ласаге ос пе̄с ща̄лыголн ке̄ранэ ювле тув ва̄рсанэ."
6315,Ханты сагыт урыл Ямал ма̄ныл о̄лнэ нэ̄г потыртасы̄г.
6316,"Ханты-Мужи па̄вылт о̄лнэ «Живун» нампа музейт рӯпитан нэ̄ Алла Васильевна Конева ты урыл потыртас, та̄н музеянылт атхуйплов са̄­вит сагыт акван-атымат, та̄н хотьютн ос хумус ва̄р­ве̄сыт, манарыл хорамта­ве̄сыт, таи суссылтас."
6317,Мария Иосифовна Куртямова такви ще̄мья­тэ̄т о̄щнэ пе̄с сагыг сус­сылтаӈкве тотыгласаге.
6318,"Ты сагыг XIX нотыт ва̄ри­маг, са̄всыр пе̄с ке̄рыл тагатым о̄лэ̄г."
6319,Сагыг ве̄скалан по­рат та̄рвитэ̄н 20 килаг о̄лыс.
6320,Тамле пӯмащ ва̄рма­лит ищхӣпыӈ ут хосыт та суссӯв.
6321,Тох ма̄ньлат а̄гит-пыгыт са̄всыр тэ̄лат пӯмщалым матыр-а̄ти ва̄ӈкве о̄с патсыт.
6322,Яныг­па̄лаг о̄лнэ хо̄т­панув пе̄с накыт номим ма̄навн по­тыртасыт.
6323,Юи-о̄выл хультум та̄­лытыт ма̄хум пе̄с сагыл аквтох са̄в пӯмщалахтэ̄­гыт.
6324,"Ханты-Мансийск ӯст о̄лнэ ма̄ньлат ма̄хум М.С. Мерова палт матыр китыглаӈкве ёхталэ̄гыт, та̄н саг сагнэ тэ̄ла кинан по̄слыяныл."
6325,Ты коныпал Хāльӯс район Я̄сунтыт «Ма̄нь Ӯскве» этностойбищат пе̄с та̄гыл о̄лум ёнгила­ныл ма̄гыс а̄гирищит ос пыгрищит саг сагуӈкве ханищтасанэ.
6326,Тувыл Белоярский ӯст о̄лнэ ханты нэ̄ И.К. Фирсова ищ­хӣпыӈ ут хосыт о̄с ханищтап ва̄рыглы.
6327,Тамара МЕРОВА
6328,На̄й харыгтан хо̄тпат яныгпо̄ль э̄тпос ва̄т нупыл хӯрмит хо̄талныл ма̄-вит уральтым яласаӈкве о̄вылтахтасыт.
6329,Та па̄сныл округувт атпан са̄виткем на̄й тэ̄нэ ма̄ о̄лыс.
6330,Пуссын аквъёт кит со̄тыра атсāткем гектар ма̄ на̄ин тайвес.
6331,Я̄ӈк на̄тнэ э̄тпос оигпан мус та̄н пуссын лап-харыгтаве̄сыт.
6332,"Ты урыл потыртан ма̄гыс МЧС кӯщай хум Пётр Кугуй, ма̄-вит ӯрга­лан департамент кӯщай ва̄ӈын хум Егор Збродин, авиабаза кӯщай Иван Швецов ос «Природ­надзор Югры» кӯщай Андрей Кушков ля̄ххал тотнэ колн ёхталасыт."
6333,Та̄н ты урыл тох по­тыртасыт.
6334,Округув яны­тыл во̄рув уральтым тов­лыӈха̄пыт ос вертолётыт ва̄тихал яласэ̄гыт.
6335,Ос аварийно-спасательный службат ма̄-вит уральтым о̄ньщияныл.
6336,"Хотьютыт аренда щирыл ма̄-ло̄мт о̄ньще̄гыт ос ма̄-щунь ма̄ныл но̄х-винэ ма̄т рӯпитэ̄гыт, та̄н во̄р акваг уральтаӈкве ла̄вве̄сыт."
6337,"Ань на̄й харыгтан ма̄­гыс ӯсытт, па̄влытт молях акван-атхатнэ хо̄т­пат, казак-ма̄хум о̄с щё̄пи­тах­тым о̄лэ̄гыт."
6338,Ты ма̄хум во̄р но̄х-пе̄лам­ланэ̄тэ порат пуссын акван-нё̄тхатым на̄й лап-харыг­тэ̄гыт.
6339,"Матахмат та̄л ювле хультум порат, округувт ма̄-вит янытэ̄т уральтан ма̄гыс округ кӯщаянув «Ясень» ос «Рослесхоз» нампа ищхӣпыӈ утыг ёвтсыт."
6340,Ты хосыт округув ма̄тэ янытэ̄т нумыл интер­нет щирыл сунсаве.
6341,"Хо̄т на̄й тэ̄нэ ма̄ ка̄са­лаве, на̄й харыгтан ма̄хум та̄ра тув ке̄тавет."
6342,Тувыл ань товлыӈха̄пыт онтоловхуйплов са̄вит лё̄хъясыт хосыт ма̄в уральтэ̄гыт.
6343,"Ты лё̄хъясыт онтолов со̄тыра са̄вит ве̄рыста палытаныл, та̄н нумыл ма̄-витув янытэ̄т сунсыяныл."
6344,"Кӯщай хо̄тпат ла̄вма­ныл щирыл, округувт ат­пан са̄вит нāй тэ̄нэ ма̄т халт хӯрумхуйплов ма̄т ма̄хум на̄й но̄х-пе̄ламтасыт."
6345,Мо̄т ма̄т ос щахыл са̄лая̄лнэ паттат во̄р но̄х-пе̄лам­лас.
6346,Октябрьский район Малый Атлым па̄выл по̄хыт акв хум матыр ва̄ри­матэ во̄р но̄х-пе̄лам­тастэ.
6347,"Ты на̄й во̄р хосыт минас, па̄вылн ёхтыс."
6348,Тот а̄мпарыт ос акв о̄лнэ кол на̄йн ё̄све̄сыт.
6349,"Ань тав полициян хо̄нтвес, ты о̄выл ва̄рме ма̄гыс сутытаӈкве тах патаве."
6350,"Во̄р пе̄ламтан порат, сут хосыт тамле уголов­ный ва̄рмаль щё̄питым о̄лы: хо̄тпа китса̄т манос атса̄т со̄тыра са̄витыл штраф-олныл пинуӈкве ве̄рмаве."
6351,"Сутытан хо̄тпа та̄ра-паттытэ, тав ман яныт та̄рвит ва̄рыс, та са̄вит штрафыл та пинаве."
6352,Ты коныпал э̄лумхо̄лас хӯрум манос нила та̄лн турманколн ӯнттуӈкве ве̄рмаве.
6353,Ӯсыт ос па̄влыт ляпат лю̄льнэ во̄р на̄й харыг­тан хо̄тпат ос полицият рӯпитан ма̄хум акван-нё̄тхатым ӯргалыяныл.
6354,«ЦентрСпасЮгория» нампа ма̄-вит ӯргалым о̄с рӯпитэ̄гыт.
6355,Туи порат ос казак ма̄хум во̄р сунсым яласэ̄гыт.
6356,Та̄н на̄й харыг­тан ма̄гыс э̄рнэ утыл ань о̄с мивет.
6357,Яныгпо̄ль ос я̄ӈк на̄тнэ кит э̄тпосыг сыс хо̄тпан нупыл ат я̄ӈкылмат то̄сам пум на̄йн тайвес.
6358,Ты хо̄­талыт сыс ва̄т арыгтем э̄лумхо̄лас то̄сам пум но̄х-пе̄ламтыманыл паттат пувве̄сыт.
6359,Та̄н ань хо̄т­са̄т нупыл хӯрум со̄­тыра солко̄ви са̄вит штраф-олныл пинве̄сыт.
6360,Округув янытыл щар са̄в на̄й Кондинский район пе̄ламла̄лыс.
6361,"Хо̄н­таӈ ма̄ мортым ма̄ нупыл о̄лы, тот са̄ртыннувег ма̄лтыпыг е̄мты."
6362,Са̄выӈ­па̄лэ на̄й тэ̄нэ ва̄рмаль ща̄хыл кургын паттат е̄м­талас.
6363,Тот на̄й харыгтан ма̄гыс ма̄хум хӯрум вер­то­лётыл ос хӯрум ма̄нь товлыӈ­ха̄пыл яласасыт.
6364,Матъёмас тэ̄нэ на̄й па̄влыт мус ат ёхталас.
6365,Та̄н пуссын молях лап-харыгтаве̄сыт.
6366,Тыгыл э̄лаль ре̄гыӈ хо̄талыт о̄с е̄мтэ̄гыт тах.
6367,На̄й харыг­тан хо̄тпат акваг ураль­тахтым о̄лэ̄гыт.
6368,"Ма̄хумаквет, та яныт ёмас ва̄ре̄н, во̄рт а̄ращ па̄лтнэ̄н э̄лы-па̄лт о̄влэ̄т мувлахил ма̄тэ порсыл хот-сыстамтэлы̄н, тувыл ущ а̄ращ па̄лтэ̄н."
6369,"Ос ювле атхатнэ̄н порат, а̄ращин ёмщакв лап-харыгтэлы̄н, атиӈк матыр о̄выл е̄мты."
6370,Во̄рув ӯргалым о̄ньщелы̄н.
6371,Николай МЕРОВ
6372,"Россия янытыл 11 класс а̄стлам ня̄врамыт я̄ӈк на̄тнэ э̄тпос 31 хо̄талэ̄т химия, география ос литература ЕГЭ хассыт."
6373,"Ма̄н округувт ты та̄л манаса̄вит а̄гит, пыгыт школа а̄стласыт, хоты экзаменыт хансэ̄гыт ос са̄в мо̄т ва̄рмалит урыл ханищтап ос ма̄ньлат хо̄тпат ва̄рмаляныл щирыл рӯпитан округ департамент колт пуӈктотнэ хум Алексей Дренин потыртас."
6374,"Кӯщай хум ла̄выс, ма̄н округувт 19 со̄тыра арыгкем ня̄врамыт 9 класс ань а̄стласыт."
6375,Та̄н я̄ӈк на̄тнэ э̄тпос оигпам э̄лы-па̄лт кит экзаменыл ва̄рыглаве̄сыт.
6376,Ань ты накт аттестат-нэ̄­пакыл тах мивет.
6377,11 со̄тыра 500 ня̄вра­мыт 11 класс ань ты а̄ст­ласыт.
6378,Та̄н халанылт 10 со̄тыра 600 арыгкем э̄лумхо̄лас ЕГЭ тах хан­сэ̄гыт.
6379,Э̄лаль вузыт ха­нищтахтуӈкве ка̄сащан ня̄врамыт туп тāн экза­меныл ань ва̄равет.
6380,"Ма̄н округувт школа а̄стлам 900 арыгкем ма̄ньлат а̄гит ос пыгыт э̄лаль вузыт ханищтахтуӈкве ат таӈ­хе̄гыт, ты экзаменыт хан­суӈкве ат патэ̄гыт."
6381,Мо̄лты та̄л корона­вирус а̄гм ма̄гсыл ЕГЭ о̄йттур э̄тпост ва̄рыгла­ве̄сыт.
6382,То̄нт э̄лаль ха­нищтахтаӈкве ка̄сащан ня̄врамыт экзаменын ёх­талаӈкве ла̄выглаве̄сыт.
6383,Та па̄сныл ма̄ньлат а̄ги ос пыгыт пуссын ЕГЭ хансуӈкве воссыг ат во̄­вавет.
6384,Ты э̄лы-па̄лт рущ ла̄тыӈ ос математика пус­сын хассыт.
6385,Ань туп рущ ла̄тыӈ хансуӈкве э̄рыс.
6386,"Мате­матика та ня̄врамыт хансэ̄гыт, хотьютн э̄лаль ханищтахтан ма̄гсыл тах э̄рмыглы."
6387,"Алексей Дренин ки­тыглавес, хоты экзамен са̄в ня̄врамыт хансуӈкве патэ̄гыт."
6388,"Тав ла̄выс, ань са̄в ма̄хум общество­знание хансэ̄гыт."
6389,Ат со̄­тыра 400 ма̄ньлат хо̄тпат математика экзаменыл ва̄равет.
6390,"Мощщанув  ня̄врам биология, химия, физика хансуӈкве ёх­талэ̄гыт."
6391,"Юи-о̄выл та̄лыт информатика о̄с хан­сэ̄гыт, ты та̄л кит со̄тыра арыгкем а̄гит ос пыгыт ты экза­менын во̄вавет."
6392,"Со̄рни по̄с 2021 та̄лт хумус ня̄врамыт мивет, ля̄ххал тотнэ хо̄тпат о̄с пӯмщалахтасыт."
6393,"Кӯщай хум лāвыс, мо̄лты та̄л ЕГЭ о̄йттур э̄тпост о̄лыс."
6394,"Ос ёмащакв ханищтахтан а̄ги, пыгыт лӯпта э̄тпос экзаменыт та̄л со̄рни по̄­сыл майве̄­сыт."
6395,То̄нт са̄в ня̄врамыт тамле со̄рни по̄с висыт.
6396,"Ань школа а̄стлам ма̄нь­лат хо̄тпат о̄влэ̄т ЕГЭ хан­сэ̄гыт: рущ ла̄тыӈ 75 балл ос кит мо̄т предметыг 70 балл са̄в­нув ке хансэ̄гыт, туп то̄нт со̄рни по̄сыл тах мивет."
6397,"Округ янытыл са̄в ма̄ньщи, ханты ос ё̄рн ня̄врамыт школа ань о̄с а̄стласыт."
6398,"Та̄н халанылт са̄в а̄гит, пыгыт э̄лаль ха­нищтахтуӈкве номсэ̄гыт."
6399,Сосса ма̄хум ма̄гсыл «региональный перечень профессий» нампа нэ̄пак пирмайтавес.
6400,"Ма̄ньщи, ханты ос ё̄рн ще̄мьят ты урыл ва̄гыт ман а̄ти, Алексей Дренин тох ла̄выс:
– Ты нэ̄пак 2019 та̄лт пирмайтавес."
6401,Ань 9-11 классыт а̄стлам а̄гит ос пыгыт ты нэ̄пак щирыл э̄лаль ханищтахтуӈкве ве̄рме̄гыт.
6402,"Ос ханищтах­танэ̄ныл ма̄гсыл олн та̄нки ке о̄йтэ̄гыт, олна­ныл ювле ойтыянув."
6403,Нэ̄­пак ищхӣпыӈ утыт де­пар­таментув ло̄псыт  ёмащакв ловиньтаӈкве ро̄ви.
6404,"Ты ва̄рмаль урыл са̄внув ма̄хум вос ва̄гыт, ма̄н ма̄нь па̄вылквет о̄лнэ школат ёт акваг рӯпитэ̄в, ты нэпак тув ке̄тэ̄в, а̄ги­рищит, пыг­рищит та̄нки э̄рнэ про­фессия вос пе̄риегыт."
6405,"Ма̄н округув янытыл ань 9 класс 656 сосса ня̄врамыт а̄стласыт, 11 класс – 343 а̄гит, пыгыт."
6406,Та̄н пуссын «региональ­ный перечень профес­сий» нампа нэ̄пак щирыл э̄лаль ха­нищтах­туӈкве ань ве̄рме̄гыт.
6407,Людмила ТЕТКИНА
6408,Тӯяг Ханты-Мансийск ӯст о̄лнэ «То̄рум Маа» музейт сакныл щаквщин ос йӣвныл а̄ны-са̄н ёргын ханищтап ва̄рыглавес.
6409,"Тув атхатыглам ма̄хум ёт мощ потрамасум, ка̄тыл ва̄рнэ пормасаныл урыл китыглахтасум."
6410,"Сосса нэ̄т сагыг
Рущ нэ̄ Светлана Алек­сандровна Харито­нова Ханты-Мансийск ӯст хурит ка̄тыл по̄слум о̄йка В.А. Игошев музей-колэ̄т рӯпиты, ня̄врам галерея колнак тармыл пуӈктоты."
6411,"Тав сосса нэ̄т о̄щнэ сагыг ва̄рыс, ты урыл тох потыртас:
– Ты музейт ам са̄сныл а̄па ва̄рыгласум, тамле ханищтап а̄нумн сака мӯстыс."
6412,"Ань тыг ща̄гтым йисум, ва̄глум, о̄с хотты пӯмыщ тэ̄ла ка̄салэ̄гум, ка̄тыл матыр ва̄руӈкве ханищтахтэ̄гум."
6413,Нэ̄квет ёт хорамыӈ сагыг ва̄рсум.
6414,Тамле сагыт э̄лнаӈ ма̄ньщи ос ханты а̄гит о̄щсыт.
6415,"Та̄н ла̄внэ̄ныл щирыл, тамле пормас ӯр­галап ма̄гыс щё̄пита̄лвес, нэ̄ хо̄тпаныл лю̄ль самыл ул вос сунсавет."
6416,"О̄влэ̄т сэ̄тапытыл сагыг ва̄рсум, тувыл сагагум хорамыӈ сэ̄тапытыл (выгыр, вущ­рам ос атырхари) лап-пе̄рсаласагум, нуми па̄­ла­нэ̄н сакыл ю̄нтсагум."
6417,Ты сака пӯмыщ рӯпата.
6418,"Сосса нэ̄квет хорамыт ва̄руӈкве татем ха̄снэ̄ныл, матъёмас пе̄с ма̄хманыл ва̄рыглам тэ̄лат э̄лаль тотыяныл, ма̄нав ханищ­тыяныл."
6419,Ты сагагум ам Владимир Игошев музей-колэ̄н тотыягум.
6420,"Ань кол китыт наке̄т, экспозици­о­н­ный колнаке̄т, сосса ма̄хум маснутыл мастым манекеныг ла̄внэ утыт лю̄ле̄гыт, сагагум акв хотты ут палт састлыягув."
6421,"Игошев о̄йка картинанэ̄т ма̄ньщи ма̄хум по̄слыс, ань та колнакт то̄ва хуриянэ колнор онтсыл но̄х-ва̄рим о̄лэ̄гыт."
6422,"«То̄рум Маа» музейт хультуптан ма̄гыс о̄с акв тамле сагыг ва̄ре̄гум, ань тай ва̄глум,  хумус рӯпитаӈкве э̄ри."
6423,"Пе̄с ма̄хманув о̄щнут
Ма̄ньщи нэ̄ Светлана Михайловна Астапович нэ̄ хо̄тпат ла̄гыл маснут сакныл хорамтаӈкве ха­нищтасанэ."
6424,"Та о̄щнутув ань хурит по̄слым о̄лы, рущ щирыл тапочкаг ла̄ваве, А̄с ма̄ньщиянув ла̄ве̄гыт – ниры."
6425,"Светлана Михайловна потыртас:
– Тамле ла̄гыл маснут ам мāщтыр нэ̄ Зоя Никифоровна Лозямова палт ка̄саласум."
6426,"То̄нт номылматсум, ам о̄с тамле нирыг о̄ньщуӈкве таӈхе̄гум."
6427,"Таве китыг­ласлум, ты ла̄гыл маснут аман хумус ю̄нтаве, а̄нум вос ханищтытэ."
6428,"Нэ̄ ла̄выс, ты А̄с ма̄хум та̄н пе̄с порат тамле нирыт о̄щсыт, акв хотты нэ̄пакыт ка̄саластэ, тувле сунсым йиныс, тувыл ю̄нтыстэ ос сакыл хорамтастэ."
6429,"Ам хунь ты тэ̄ла палт вуйхатасум, нэ̄пакыт ловиньтаӈкве патсум."
6430,"Аквмат сунсэ̄гум, хансым о̄лы:
– Тамле нирыт Посал па̄вылт о̄лум ма̄ньщи ма̄хум та̄н о̄щсыт."
6431,Ам рӯтанум пуссын тувыл о̄лэ̄гыт.
6432,"То̄нт но­мылматсум, пе̄с порат ма̄хманум насати тамле маснутыл ё̄мыгтасыт, тащиӈк таима̄гыс тамле тапочкаг ю̄нтуӈкве тах­маясум."
6433,"Ань нэ̄квет ос а̄гири­щит ам ётум татем ю̄нс­хатэ̄гыт, сусте̄мт, та̄на­нылн пӯмыщ тамле ва̄та̄л тэ̄ла ва̄руӈкве - ла̄гыл маснут сакыл хорамтаӈ­кве."
6434,"Номсэ̄гум, пе̄с ма̄х­манум тэ̄ланыл мощ о̄с о̄лы, ма̄ньлат хо̄тпатн э̄лаль тотаве."
6435,"Пуӈкын пиннэ хорам
Ханты нэ̄ Зоя Никоно­вна Тарлина Касум па̄­вылныл ёхталас, тав пуӈ­кын пиннэ хорам ос а̄тын ва̄рнэ нуй то̄рло̄мт палт сакыт ю̄нтыс."
6436,"Нэ̄ тох ла̄выс:
– Ам ань пуӈкын пиннэ  хорам ва̄ре̄гум, рущ щи­рыл ободокыг ла̄ваве."
6437,"Нуми па̄лэ янытэ̄т сакыл ю̄нты­слум, ань ос пальты­таге торыг ёлаль ханащ­лан хорамытыл нё̄тылум."
6438,"Ты сака пе̄с йис пормас, сосса ма̄хманув пе̄с по­рат тох ма̄щтырласыт."
6439,"Ань о̄с кос ва̄равет, э̄ргын ос йӣквнэ порат нё̄тылтах­тын ма̄гыс пуӈкын пинт­лавет."
6440,"Ты семинарыт ма̄н пормасанув пе̄с щирыл щё̄питыянув, хосат сосса нэ̄квет хумус щаквщисыт, тох ва̄ре̄в."
6441,"Ам пе̄с тэ̄лат о̄вылтыт акваг пӯмщалахтэ̄гум, матыр-а̄ти ка̄тыл ва̄ре̄гум."
6442,Ты э̄лы-па̄лт а̄тын ва̄рнэ нуй то̄рло̄мт палт сакыт ю̄нтсум.
6443,"Хорам хумус э̄ри ва̄руӈкве, ма̄щтыр нэ̄к­ве̄н Сенгепова Светлана Михайловнан хӯлтыг­лаве̄сум."
6444,"Тамле хорам ат ва̄рыгласум, таима̄гыс тув та вуйхата̄лсум."
6445,"Ань йис ханты а̄гиянув супаныл яныг хорамыл ю̄нтыяныл, са̄всыр сакыл ва̄рияныл, щар нас сурт­ге̄гыт, вольге̄гыт, э̄лыл на̄ӈ­ке̄гыт."
6446,"Э̄лнаӈ сак са̄в хунь о̄лыс, я̄ӈк ос сэ̄мыл сак тай ка̄тын-патталасыт, туп кит ман хӯрум са̄всыр сакыт маснутаныл-порма­саныл палт ю̄нтыгласыт."
6447,"Матъёмас тамле ха­нищтапыт ва̄рыглавет, ма̄н, сосса ма̄хум, акван-хо̄нтхатыгла̄лэ̄в, хотьют маныр ва̄г, потырты, ня̄врамыт ханищтыянув, ма̄нти о̄с матыр-а̄ти та̄ра-паттэ̄в."
6448,"Мо̄лты тыт ам са̄с­ныл а̄па ю̄нтсум, музейт хӯлислум, ань сунсэ̄гум, а̄пам выставкат ӯнлы, номтум татем ёмас."
6449,"– Зоя Никоновна, наӈ а̄па ю̄нтуӈкве хо̄т ханищтахтасын?"
6450,"– Омам ос ане̄квам а̄пат, па̄йпыт, со̄втыт, са̄в­сыр хусапсовыт ос а̄ны­са̄ныт ю̄нтыгласыг."
6451,"Во̄рн ма̄ньта̄гыл ялантасув, пил ва̄тсув, ка̄сыӈув такви со̄вт о̄ньщас, яныгхо̄тпа­нув ёт сыс па̄йп вуйласыт."
6452,"Са̄сныл матыр ю̄нтуӈ­кве ам сака э̄руптэ̄гум, ты о̄с пӯмыщ тэ̄ла."
6453,"Ёмас, састум са̄сло̄мт ка̄тын-пат­туӈкве тай сака рӯпатаӈ."
6454,"Касум па̄влувт «Народный мастер России» намыл маим нэ̄ Аксинья Григорь­е­вна Ерныхова о̄лы, ма̄­нав тав ты ханищтытэ, потырты, са̄с ма̄гыс во̄рн хунь ялуӈкве э̄ри, ман­хурип ха̄ль кинсуӈкве, хоты нупыл минуӈкве э̄ри, пуссын хӯлтыглы."
6455,Са̄с ма̄гыс во̄рн тӯяг ман таквсы ялантаӈкве э̄ри.
6456,"Во̄рн минэ̄в, са̄с атэ̄в, тувыл ля̄мйив нир яктэ̄в, ӯльпа та̄р кинсэ̄в."
6457,"Юн ос са̄с хальптэ̄в, а̄пат ос хусапсовыт ю̄нтэ̄в, хансал щуртыянув."
6458,"Зоя Никоновна о̄йкатэ Яков Никифорович Тар­лин ка̄тыл са̄всыр пормасыт ва̄ри, 2006 та̄лт «Народ­ный мастер России» на­мыл майвес."
6459,"Хум ла̄выс, о̄выл касае ва̄рме порат 21 та̄лэ то̄влыс, то̄нт армия­ныл ущ ёхтыс."
6460,"Та па̄сныл касаит, сыпалит, э̄нтапыт ос мо̄т са̄в э̄рнэ пормасыт ва̄ри, тувыл тыналыянэ."
6461,"Яков Никифорович тамле ощхулиӈ хум, мовиньтым ла̄ви, тох сакати ня̄нь винэ олн ка̄тн-патталы."
6462,"Суп та̄йт хорам
Октябрьский район Шеркалы па̄вылныл Лидия Дмитриевна Старкова ёхталас."
6463,"Ханищтап урыл нэ̄ ща̄гтым ла̄выс:
– Ам суп та̄йт хорамыг ю̄нтсум, ань ос сакыл ва̄­риягум."
6464,"Акв парам ты а̄ст­лылум, тыт хультуптыягум, юн тах о̄с щаквщуӈкве ӯнтсэ̄гум."
6465,Тыт сака ёмас ма̄хумаквет рӯпитэ̄гыт.
6466,"Мӯй ма̄хум, ка̄ркам хо̄т­пат са̄в тэ̄ла ва̄гыт, ма̄щ­тырлаӈкве ха̄сэ̄гыт, ма̄нь­лат хо̄тпат ханищтэ̄гыт."
6467,Светлана РОМБАНДЕЕВА
6468,Наталья Николаевна Чайникова Ханты-Мансийск ӯс ляпат о̄лнэ пе̄рма кӯщаиг рӯпиты.
6469,"Та ма̄тэ̄т, я̄ӈкылмат, са̄всыр пил та̄рсыт ӯнтты."
6470,То̄ва пилыт ань ёмщакв э̄лаль яныгме̄гыт.
6471,Ётыл ты пилыт э̄лаль та̄нки са̄вме̄гыт.
6472,Ты ва̄рмаль урыл нэ̄ а̄нумн ань мощ потыртас.
6473,Я̄ӈк на̄тнэ э̄тпос оигпан порат Наталья Никола­евна я̄ӈкылматэ̄т морах та̄рсыт ӯнттыс.
6474,"Ты кастыл тэ̄нут-пормас тыналан ма̄т кӯщаиг рӯпитан хо̄т­пат, ля̄ххал тотнэ ма̄хум ос ма̄-вит ӯргалаӈкв ха­нищ­тахтын а̄гит-пыгыт таве̄н нё̄туӈкве тув ёх­таласыт."
6475,Кӯщай нэ̄ пилыт хосат та̄гыл ӯнттуӈкве номыл­матас.
6476,Щар о̄выл порат Кострома ӯст ма̄хум пи­лыт та̄нки янмалтаӈкве патсыт.
6477,Нэ̄ ты ва̄рмаль ханищтан ма̄гыс тув ялыс.
6478,Тот учёный хо̄тпат лӯима̄т яныгман пилыт та̄нки янмалтэ̄гыт.
6479,"Наталья Николаевна пил янмалтан тэ̄ла тот ёмщакв та̄ра-паттыстэ, ос хӯрум та̄л ювле хультум порат такви йис ма̄тэ̄т саӈквлыпил, сӯйпил, еже­вика, та̄хт ос морах пилыт ӯнттыс."
6480,Ты пилыт ань ём­щакв э̄лаль яныгме̄гыт.
6481,Ты ва̄рмаль э̄лаль тот­нэ ма̄гыс пе̄рма кӯщай нэ̄ са̄в э̄рнэ рӯпата ва̄рыс.
6482,"О̄влэ̄т та ма̄тэ, я̄ӈкылма­тэ, порсыл ос патыглам йӣвытныл ёмщакв хот-сыстамтастэ."
6483,"Тувыл я̄ӈ­кылма хот ул вос то̄сыс, мувлахил вит атхатнэ хулыл ва̄рвес."
6484,Ань та ма̄т вит акваг о̄лы.
6485,"Тав ном­сыс, э̄рыӈ лӯима̄т ты пил та̄рсыт яныгмаӈкве ат патэ̄гыт."
6486,"Ос тох е̄мтыс, ань тот са̄в пил яныгми."
6487,Наталья Николаевна ты та̄л я̄ӈкылматэ̄т ма̄хум ёт иӈ акв со̄тыра са̄вит морах та̄рсыт ӯнттыс.
6488,Ань тот пуссын аквъёт ва̄т нупыл кит со̄тыра савит­кем морах та̄рс яныгми.
6489,О̄выл та̄лытыт та̄н лӯпта­ныл нас но̄х-тэ̄лэ̄гыт.
6490,"Я̄ӈ­кылмат лӯпта та̄рсаныл ёмщакв та̄рамлэ̄гыт, та юи-па̄лт ущта пилыт яныгмаӈкве патэ̄гыт."
6491,2018 та̄лт ӯнттум саӈ­квлыпиланыл ань ёмщакв яныгме̄гыт.
6492,"Та̄наныл ӯнт­туӈкве ань о̄с ат э̄ри, та̄н та̄нкирот ты са̄вмысыт."
6493,Ань тот са̄в пил ва̄туӈкве ро̄ви.
6494,"Ос ёмас ва̄рмаль о̄лы, ты та̄рсытныл ка̄сыӈ та̄л са̄в­нув пил яныгми."
6495,Ань ты пе̄рмат рӯпитан хо̄тпат са̄в пил атэ̄гыт ос э̄лаль тыналэ̄гыт.
6496,"Окру­гувт ты пилытныл са̄всыр ма̄г па̄нкат, атыӈ айнэ витыт, канпе̄ткат ос мо̄т атыӈ тэ̄нутыт ва̄равет."
6497,Хультум пилыт о̄с тох э̄л ты­налавет.
6498,"Наталья Николаевна ла̄вме щирыл, пил ва̄тнэ порат ка̄сыӈ хо̄тпа тув ёхталаӈкве ве̄рми."
6499,"Тот э̄лумхо̄лас кит ве̄тра ва̄ты ке, акв ве̄тратэ таквина̄­тэ̄н юв виӈкве ве̄рмитэ, мо̄т ве̄тратэ ос пе̄рмат хультуптаӈкве э̄ри."
6500,Мо̄лты та̄л ты пил ян­малтан ма̄н округ кӯщай нэ̄ Наталья Комарова ёхталас.
6501,Тав тот яныгман атыӈ пилыт а̄рталасанэ ос пил янмалтан хо̄тпат ты ёмас тэ̄ла вāрнэ̄ныл ма̄гыс сака янытласанэ.
6502,Ань округувт ка̄сащан хо̄тпат тамле пилыт та̄нки янмалтаӈ­кве о̄с ве̄рме̄гыт.
6503,Николай МЕРОВ
6504,Ты э̄тпос 4-6 хо̄талытт Ханты-Мансийск ӯст округ творчество колт ханищтап о̄лыс.
6505,Тот ма̄щтырлан хум Анатолий Вадичупов са̄ӈквылтапыт ва̄руӈкве ос ханты хум Алексей Рещиков са̄ӈквылтаӈкве ма̄хум ханищтасыг.
6506,То̄ва хо̄тпат ты ва̄р­маль ищхӣпыӈ ут хосыт Ямало-Ненецкий округ­ныл суссыт.
6507,Ха̄льӯс район Я̄грим па̄вылт о̄лнэ ханты хум Василий Кузьмич Аксёнов тув о̄с во̄винь­та̄лвес.
6508,Тав ты семинарн пе̄с са̄ӈквылтап ёт-тотыгла­стэ.
6509,Таве яныгса̄т арыгтем та̄л ӯргалым ще̄мьянылт о̄ньщияныл.
6510,Ма̄хум ты пе̄с ёнгын утыл сака пӯмща­лахтасыт ос мощ ёнгуӈ­кве а̄рталахтасыт .
6511,Яныгпа̄ла хо̄тпа ханты ос ма̄ньщи ла̄тӈыл ём­щакв потырты.
6512,Такви о̄с сака ёмщакв са̄ӈквыл­таӈ­кв ха̄сы.
6513,Ханты ла̄тӈыл такви хансум э̄рганэ э̄ргиянэ.
6514,"О̄йка «Мансын о̄йка», «Со̄выр койнэ та̄н» ос мо̄т пе̄с йис та̄ныт ёмщакв ва̄ганэ."
6515,Такви са̄ӈк­вылтапыт о̄с ма̄щ­тырлы.
6516,Ань о̄лум семинарт тав такви нё̄тнэ та̄нанэ мощ са̄ӈк­вылтас.
6517,Василий Кузьмич 1936 та̄лт Та̄гт я̄ ва̄тат самын патыс.
6518,"Тав а̄тятэ хо̄нтлум ма̄н тотвес, воссыг юв ат ёхтыс, хотты ма̄т ва̄нэта̄л та хультыс."
6519,Оматэ такке̄т ня̄врамыт янмалтасанэ.
6520,Василий Кузьмич ма̄ньта̄гыл хӯл алыщлым ос во̄раим яласас.
6521,"Ты ма̄щтыр хум ма̄ньха̄пыт, тупыт, ёсат, матыр-а̄ти пуссын такви ва̄ри."
6522,2002 та̄л па̄сныл пенсия-олн вуим о̄лы.
6523,Ань о̄лум семинарт мӯй ма̄хум Алексей Рещиков са̄ӈквылтаӈкве ханищтасанэ.
6524,Тав та̄на­ныл хӯрум группа щирыл ла̄кква-уртсанэ.
6525,Ка̄сыӈ хо̄тпа ёт я̄нас рӯпитас.
6526,Ёты-о̄вылт то̄ва хо̄тпат ёнгын та̄ныт ёмщакв ханищтасаныл.
6527,"Ма̄ньщи хум Анатолий Вадичупов ма̄хумн ос потыртас, манхурип йӣв­ныл ос хумус са̄ӈк­вылтап ва̄руӈкве э̄ри, хумус э̄рнэ щирыл ёргуӈкв э̄ри, таи хӯлтыс."
6528,Ты ханищтап на̄н округ творчество кол ищ­хӣпыӈ ут ло̄псэ̄т сунсуӈ­кве ве̄рмилы̄н.
6529,Николай МЕРОВ
6530,Округувт «Спасти и сохранить» нампа ма̄-вит ӯргалан мирхал ва̄рмаль ка̄сыӈ та̄л ва̄рыглаве.
6531,"Ты порат нёлоловхуйпловит щёс щё̄питавес, рущ щирыл «Живи в стиле ЭКО» намаявес."
6532,Мо̄лал ма̄-вит ӯргалан департамент кол кӯщай хум Сергей Пикунов ты кастыл ля̄х­хал тотнэ колн ёхталас.
6533,"Округувт маныр рӯпата ва̄раве, тав ты урыл потыртас."
6534,Ма̄ янытыл ма̄-вит ӯргалан тэ̄ла хосыт ань ва̄т са̄всыр мероприятие щё̄питавес.
6535,Ма̄н ӯсанувт ос па̄вланувт акв со̄тыра яныгса̄т э̄рнэ ва̄рмаль ва̄раве.
6536,Ань ма̄-вит ӯрга­лан ма̄гыс са̄всыр ка­сылыт щё̄питавет.
6537,Округувт ма̄-во̄й ос газ ма̄ныл но̄х-винэ атпан­кем са̄вит компаният э̄рнэ рӯпата о̄с ва̄ре̄гыт.
6538,"Тыт рӯпитан ма̄-вит ӯрга­лан хо̄тпат, мирн нё̄тмил ва̄рнэ ма̄хум (волонтёрыт), общественный органи­зацият, ня̄врамыт ханищ­тан ма̄хум ос ня̄врамыт ты тэ̄ла вāрим са̄всыр щирыл нё̄тэ̄гыт."
6539,Ты хо̄талыт миннэ по­рат ма̄ньлат ма̄хум са̄в­сыр проектыт та̄стысыт.
6540,Лӯпта э̄тпос о̄выл хо̄тал­ныл ос атыт хо̄талэ мус Ханты-Мансийск ӯст ма̄-вит ӯргалан урыл кинат суссылтаве̄сыт.
6541,"Ма̄н ма̄вт ос мо̄т хо̄н ма̄тт ма̄-вит хумус ӯргалаве, ты тэ̄ла хосыт маныр рӯпата ва̄ра­ве, тот тāра-паттаве тах."
6542,Ань налыман нупыл са̄т са̄в­сыр ма̄ныл ма̄хум акван-нё̄тхатым ма̄-вит ӯрга­лэ̄гыт.
6543,Ка̄сыӈ та̄лныл иӈ са̄в ма̄ныл ма̄хум акван-ю̄рщхатэ̄гыт.
6544,"Округувт «Спасти и сохранить» акция миннэ порат, тыт ма̄-вит ӯрга­лым рӯпитан ма̄ньлат ма̄хум ХХ мирхал конфе­ренцияныл ва̄рыглаве."
6545,Тувыл школат ханищтах­тын ня̄врамыт ма̄гыс ма̄-вит ӯргалан урыл «Крас­ная книга глазами детей» ка̄сыл ва̄раве.
6546,Ань ты касылн онтолов мо̄т хо̄н ма̄ныл ос нёлса̄т нупыл кит Россия регионытныл ня̄врамыт та̄нки рӯпата­ныл ке̄тсаныл.
6547,Ань ООН мо̄т хо̄н ма̄т о̄лнэ мирхал организация ма̄-вит ӯргалан ва̄рмаль лов та̄лн э̄лаль мāк яныг тэ̄лаг тотуӈкве ла̄всаныл.
6548,"Ты та̄л Россия коныпал Египет, Италия, Германия, Эстония, Молдова, Бела­русь, Украина, Казах­стан, Узбе­кистан ма̄т пуссын аквъёт хо̄тса̄т со̄тыра э̄лумхо̄лас ма̄-вит ӯрга­лан ма̄гыс акван-нё̄тха­тым рӯпитэ̄гыт."
6549,Ма̄-вит ӯргалан ва̄р­маль о̄вылтыма па̄сныл округувт са̄тлов нупыл са̄т ма̄-вит ӯргалан ма̄т (природоохранный запо­ведникыт) щё̄питаве̄сыт.
6550,Ань ма̄-вит ӯргалым ат млн.
6551,арыгтем э̄лумхо̄лас нё̄тмил ва̄ре̄гыт.
6552,"Пуссын аквъёт 87 мо̄т хо̄н ма̄тт о̄лнэ мир, Россият ос 72 регионытт о̄лнэ ма̄хум аквъёт рӯпитэ̄гыт."
6553,Ань ты ва̄рмаль лӯпта э̄тпос аквхуйпловит хо̄­талэ мус минуӈкве паты.
6554,"Ты хо̄талыт сыс округувт о̄лнэ ӯсанув ос па̄вланув ӯсхулыт хот-сыстам­тавет, порсыт хот-атавет."
6555,"Тувыл йӣвыт, хорамыӈ лӯптат ӯнттавет ос мо̄т э̄рнэ рӯпатат тах ва̄равет."
6556,Николай МЕРОВ
6557,Пе̄с йис пораныл Хо̄нтаӈ (Кондинский) районт о̄лнэ ма̄ньщит Ворщик хо̄тал янытласыт.
6558,Ты товлыӈ ӯйрищ та̄н ялпыӈыг ла̄выгласаныл.
6559,Ос ма̄н мāгсылув ты о̄с нас ӯйрищ хунь.
6560,"Ха̄льӯс район Нё̄рыт ляпат Ма̄нья па̄выл ӯнлыс, та па̄выл На̄й-О̄тыраныл Ворщик о̄лыс."
6561,Ань ты лӯпта э̄тпос о̄выл хо̄талэ̄т ма̄ янытыл ня̄врамыт ӯргалан мир­хал ялпыӈ хо̄талт Ханты-Мансийск ӯст «То̄рум Маа» музейт «Ворщик хо̄тал» янытлавес.
6562,Тув ӯст о̄лнэ са̄в ня̄врамыт оманыл-а̄тяныл ёт ёхталасыт.
6563,Та̄н ма̄гсыланыл са̄всыр пӯ­мыщ тот щё̄питым о̄лыс.
6564,О̄влэ̄т ня̄врамыт ма̄гыс «Хо̄тал» нампа театрыт рӯпитан хо̄тпат э̄ргын ос йӣквнэ кан щё̄пита̄лсыт.
6565,"Ворщик манрыг яныт­лаве, та урыл потыртасыт."
6566,"Пупа̄пщите̄в урыл акв мо̄йт суссылтасыт, ос та мо̄йтыт Ворщик таве̄ныл номтыӈнувег ос ё̄рнувег о̄лы, по̄лям я̄ӈк молях такви лэ̄ге̄тыл сакватастэ."
6567,"Ма̄нь ня̄врамаквет йӣквуӈкв во̄выглаве̄сыт, та̄н вос суссылтэ̄гыт, Ворщик тыгле-тувле хумус поргащлы, хумус йӣкващлы."
6568,"Ня̄врамаквет татем ка̄сащим йӣквсыт, оманыл-а̄тяныл та̄н ёта­ныл тыгле-тувле о̄с ё̄ӈха­тахтыгласыт."
6569,"Тувыл са̄всыр товлыӈ уит урыл амщит амщуве̄­сыт, ёл-хансым турсуяныл щирыл ювле ла̄вуӈкв э̄рыс, хоты товлыӈ ӯй ань ро̄ӈхи."
6570,"Мӯйлын кант са̄всыр ма̄т пасаныт лю̄льсыт, тот Ворщик хуритэ са̄с-ломт тармыл манос ма̄нь йив-охса тармыл по̄слуӈкв ро̄выс, рущ ла̄тӈыл тамле хурит «оберегыг» ла̄вавет."
6571,По̄слы­маныл юи-па̄лт ня̄врамакветн Ворщик хуритэ ёт-виӈкв ро̄выс.
6572,"Пе̄с порат та̄рыг па̄кв­ныл а̄кань хумус ва̄рвес, Надежда Коновалова ань суссылтас."
6573,"Ханты нэ̄кве са̄в та̄л музейт рӯпиты, пе̄с накыт ос пе̄с ва̄рмалит ёмащакв ва̄ганэ."
6574,"Тав ань ла̄выс, пе̄с порат нэ̄ моляхнув ня̄врамыӈыг вос е̄мты, о̄ныпе таве̄н па̄квныл а̄кань ва̄рыглас ос пӯты­ска ёлы-па̄лн пиныгла­стэ."
6575,Тувыл нэ̄кве та̄ра та̄рвитыӈыщ та е̄мталас.
6576,Тамле ты пӯмыщ пе̄с йис ва̄рмалит ня̄врамытн ань потыртаве̄сыт ос суссылтаве̄сыт.
6577,"Ты ялпыӈ хо̄талн ёх­талам ня̄врамаквет ща̄г­тым тыгле-тувле татем та ха̄йтыгтасыт, ка̄сащим хо̄т-а̄ти матыр та ма̄щтыр­ласыт."
6578,"Та̄нанылн, со̄ль, сака пӯмыщ тот о̄лыс."
6579,"Матъёмас, ты пе̄с ялпыӈ хо̄тал ань но̄х-во̄рмалта­вес."
6580,"Ма̄н «Ворщик хо̄тал» ат кос янытласув, ос ань яныгман ня̄врамыт ты­щи­рыл мӯйлым ма̄н пе̄с йис ва̄рмалянув, пе̄с йис наканув ва̄ӈкве патыя­ныл."
6581,Ма̄ньщи мир пе̄с о̄лупса э̄лаль тах тотыяныл.
6582,Валентина УЗЕЛЬ
6583,"Ягрим па̄вылт ма̄ньщи хум о̄лы, наме Виктор Константинович Костин."
6584,Тав Алыпа̄вылт (рущ щирыл Комудваны) самын патыс.
6585,"Хум ла̄ви, 1985 та̄лт Ягримн о̄луӈкве минас."
6586,Āтятэ Константин Ива­нович Костин ос оматэ Анна Ефимовна нёлолов ня̄врам янмалтасы̄г.
6587,Ты пыге̄н а̄ти щар юи-о̄выл ня̄врамыг о̄лыс.
6588,Ань тав такте̄т хультыс.
6589,"Āтятэ хо̄нтлын ма̄н вуйлувес, тот война оигпан мус яла­сас."
6590,"Ōвлэ̄т Ленинград ӯс вуян­тасыт, тувыл Польша нупыл минасыт, та ма̄ хот-вуян­тасаныл."
6591,"Кенигс­берг кре­по­с­тит хо̄нтлыс ос Берлин мус яныгса̄т ве̄рыста хультсас, Одар я̄т тот та война по̄йтум урыл хӯлсаныл."
6592,Ме̄талянэ пыге̄н ань пуссын ӯрга­лым о̄ньщавет.
6593,"Констан­тин Иванович Костин тамле ме̄талит о̄ньщас – Орден Красной Звезды, За отвагу, За боевые заслуги, Отлич­ный пуле­метчик."
6594,"Хум гвардии младший сержант, пуле­метный расчет команди­рыг о̄лыс."
6595,"Нэ̄матарыл ат пилыс, фронто­вой раз­вед­чикыг фашистыт о̄лум ма̄н ялантас, тот о̄лнэ ва̄р­малит сытамыг сунсыг­лас ос такви командира­нэ̄н потыртас."
6596,Офицерыт таве «Пилта̄л ма̄ньщииг» ла̄всаныл.
6597,"Тав карсыг ат те̄пыл о̄лыс ос ё̄р о̄ньщас
Хо̄нт о̄вылтахтам по­рат тав колхост предсе­да­телиг рӯпитас."
6598,"Та порат Алыпа̄вылт Ленин нампа колхос о̄лыс, Ялпуст – Сталин нампа, Посалтыт па̄вылт – Фрунзе нампа колхос."
6599,"Война юи-па̄лт хӯл алыщлас, во̄рт во̄р ӯйхул ка̄тын-патталас."
6600,Хӯл алыщлан ма̄хум пир­ка̄тат пиркатирыг о̄лыс.
6601,Тувыл Перегребный па̄­вылт связь ма̄т монтё­рыг рӯпитас.
6602,"Яныгмам ма̄тэ
Виктор Константинович ань ла̄ви, тав Алыпа̄вылт ма̄ такви нупылэ хансы­стэ, ань тот тав алыщлан ма̄тэ о̄лы."
6603,"Тот воссыг нэ̄мхотьют та̄лэ-туве̄т ат о̄лы, рӯтаныл ёт пе̄нтха­тым тув ёхталэ̄гыт, хотьют ӯщлахтын порат, хотьют отпускын ёхталэ̄гыт."
6604,"Хум такви тув ва̄тихал яланты, матпалыт тот о̄лы."
6605,"Тот о̄лнэ кол, пувлынкол, туи порат тэ̄нут ва̄рнэ па̄рт­кол ос мо̄т э̄рнэ а̄мпарыт рӯтанэ ёт ӯнттысыт."
6606,"Пӯр­лахтын ма̄ныл тав ты уральтым о̄ньщитэ, ма̄х­манэ ханищтыянэ, сус­сылтыянэ, матыр э̄рнэ ва̄р­маль ва̄руӈкве вос ха̄сэ̄гыт."
6607,"То̄ва порат матыр ӯйхул ёвтэ̄гыт, йирхатэ̄­гыт."
6608,Ягримныл тув яласан лё̄ӈхе сака хосаг о̄лы.
6609,"Перегребный па̄выл мус атпан нупыл тит ве̄рыста,  тувыл о̄с аквты са̄вит ве̄­рыста тэ̄лы лё̄ӈх хосыт минуӈкве э̄ри."
6610,"Ма̄ньщи хум ла̄ви, Ягрим па̄вылт ще̄мьятэ о̄лы, э̄кватэ Вера Алексеевна рущ нэ̄, тэ̄н э̄кватэ̄нтыл акв а̄ги Эльмира янмал­тасы̄г."
6611,"Āгитэ̄н тит ня̄врам о̄ньщи, а̄гииг-пыгыг."
6612,"Пыге нёлоловит классыт, а̄гитэ титыт та̄л ханищтахты."
6613,"Такви ханищтахтаме урыл
Виктор Перегребный па̄вылт нёлолов класс а̄ст­лас ос Ханты-Мансийск ӯсн минас, тот хӯрум та̄л охсатем речной учили­щат капитан старший по­мощ­никыг ханищтахтас."
6614,"Ла̄ви, сака ёмщакв а̄стлас, пуссын нила ос ат оценка о̄ньщас."
6615,"Тот ханищтах­туӈ­кве таве̄н пӯмыщ о̄лыс, морской формал акваг ё̄мыгтасыт, армия хольт о̄щве̄сыт."
6616,"Та юи-па̄лт армиян вуйвес, Дальний Восток ма̄т Китайский граница мус 15 ве̄рыстат лусытан ма̄ныл о̄лыс, тит та̄л ос нила э̄тпос тот о̄щвес."
6617,"Та порат Леонид Брежнев а̄тимыг е̄мтыс, та̄н, юв атхатам пыгыт, о̄с мат­са̄­витын тот хультуп­таве̄сыт, границав иӈ нила э̄тпос ӯргаласаныл."
6618,Ос ре̄тыӈ ю̄свой э̄тпост ущта юв ёхтыс.
6619,"Юн Перегребный ос Чемаши па̄влыгт рӯпата тинсыс, нэ̄мхо̄т ат виве, тав ка̄терыл яласан диплом о̄ньщас."
6620,"Ягримн ёхтыс, та̄ра тот «Главсиб­трубопровод­строй» орга­низациян на̄иӈха̄пыл яла­саӈкве вуйвес, ла̄ве̄­гыт, ма̄ньщи кос, ос татем ёмас диплом-нэ̄пак та о̄щнэ̄тэ."
6621,"Тав рӯпататэ сака ёмщакв ва̄рыстэ, катере нас вольгыс, акваг лов­тым, сыстамтым рӯпита­сыт."
6622,Ётыл та организация мо̄т щирыл намаявес – «Игрим­речтранс».
6623,"Тав та э̄лы-па̄лт тувыл мо̄т рӯпатан минас, э̄кватэ а̄г­мыл хартуӈкве патыс, юн таве уральтым о̄луӈкве э̄рыс."
6624,"Тох тав пенсиян патхатнэ мус иӈ лов та̄л ЖКХ колт кӯр па̄лтыглан ма̄т слесариг рӯпитас, хо̄т маныр саквалы – тав хот-щё̄питасанэ."
6625,Ягāгиянэ-ягпыганэ урыл хум тох ты потыртас.
6626,"– Ма̄н яныг увщиюв Нина 1946 та̄лт самын патыс, а̄тяв войнаныл юв ёхтуме юи-па̄лт."
6627,"Та увщи­юв иӈ ма̄ниг о̄лме порат о̄выл е̄мтыс, пум ва̄рнэ ма̄т на̄й но̄х-пе̄ламлас, хасап тӣвырт тот та а̄ти­мыг е̄мтыс."
6628,Тав ёлы-па̄лэ тит каӈкагув о̄с ма̄нь по­рат а̄тимыг е̄мтсы̄г.
6629,"Са̄н­тыр каӈкум 1948 та̄лт самын патыс, Владимир – 1952 та̄лт, Валерий – 1956 та̄лт, тувыл ам 1961 та̄лт, ос ам ёлы-пал а̄п­щим 1963 та̄лт самын патыс."
6630,Ань ам ще̄мья­вныл амт­тем хультсум.
6631,"Ам ма̄ньлат порат сака нёмса о̄лсум, хунь э̄квам о̄выл щёс ка̄саласлум, тав тамле нё̄тнэ выгыр а̄туп, вощрам сампа а̄ги, номса̄лэ̄гум: «Хумус ам тав ётэ потыртаӈкве о̄вылтахтэ̄гум?»."
6632,"Титах­тем та̄л тав ляпатэ̄т мин­лахтасум, тувыл ущта ак­ван-минуӈкве ка̄сащас."
6633,"Хум мовиньтым потыртас, пуссын о̄щатахтыгласыт, хумус ам тамле нё̄тнэ нэ̄н ляпан вуйве̄сум."
6634,"Мāньщи лāтӈе урыл
Виктор Константино­вич ма̄ньщи ла̄тӈе ос омаге-а̄тяге урыл тох ла̄выс: «Ма̄н юн омагув-а̄тягув ос халувт туп ма̄ньщи ла̄тӈыл потыр­тасӯв."
6635,"Ос хунь рущит ма̄н палтув ёхталасыт, то̄нт туп рущ ла̄тӈыл потыр­тасӯв, тох тай туп ма̄нти ла̄тӈувтыл."
6636,Тох тэ̄н ма̄навн акваг ла̄всасы̄г.
6637,"Армият хунь госпи­та­льн пинве̄сум, татем ма̄ньщи ла̄тӈыл потыр­таӈ­кве таӈхе̄гум, нэ̄м­хотьют ёт, амтирот ё̄мыг­тым ма̄ньщи ла̄тӈыл та потыр­тэ̄гум, ма̄хум ам нупылум нас та сунсэ̄гыт, аман хумус ам потыртэ̄­гум."
6638,"Аквтуп рущ кос, ос маныр ла̄тӈыл тав потырты»."
6639,"Ам таве Ӯй йӣквнэ урыл о̄с титыгласлум, тав ла̄выс, юи-о̄выл щёс 1977 та̄лт Ӯй йӣкв ва̄стэ, то̄нт таве̄н 15 та̄л о̄лыс, ёмщакв номитэ."
6640,"Пуссын ма̄ньщи ма̄хум о̄лсыт, по̄х хо̄тпа щар а̄тим о̄лыс."
6641,"Тӯлыг­ла­пыт тӯлыгласыт, таса̄вит ощхуль, мовиньт о̄лыс."
6642,"Пуссын яныг ма̄хум ос ня̄врамыт ты кастыл щё̄­пи­тахтасыт, ощхуль ва̄р­сыт."
6643,"Ты э̄лы-па̄лт тамле ма̄н ат ликмала̄лыс, тэ̄лы по­рат ва̄рыглаве, та̄н, ня̄вра­мыт, интернатт ха­нищ­тахтасыт."
6644,"Омаге-а̄тяге ёт Ялпуст ос Алыпа̄вылт пӯрлахтын ма̄н акваг ялантасыт, та̄н ты ва̄рмаль ва̄ӈкве ха­нищтаве̄сыт, та̄нти о̄с вос ха̄ссыт."
6645,"Тув щищкурек манос ма̄ньмис, па̄ля, не̄выр йирыг тӯщтуӈкве тотыгласыт."
6646,Тотнэ ӯй­хулыт пуссын хум ӯй­хулыт вос о̄лсыт.
6647,"Ань такви яланты, рӯтанэ ёт тотыглы, хотты ӯйхул алыглэ̄гыт, пӯрлах­тэ̄гыт."
6648,Ты урыл по̄х хо̄тпа­тын ос рущитын мори ат потыртэ̄гыт.
6649,"Яныг ял­пыӈ ма̄ хот ат оссув­лы­яныл, ӯргалым ос ураль­тым о̄ньщияныл, На̄й-Ōты­ра­ныл по̄йкщи­яныл."
6650,"Галина КОНДИНА
Р."
6651,Бардина те̄тум хурит
6652,Та̄л котиль э̄тпосныл Россия янытыл о̄лнэ мощщаг хультум сосса мирыт пуссын акв нэ̄пакн хансуӈкве патве̄сыт.
6653,Ты ва̄рмаль урыл яныг кӯщай хум Михаил Мишустин мо̄лты та̄л сӯкыр э̄тпост хӯлтнэ лāтыӈ хансыс.
6654,Россия федеральный агентство-колт рӯпитан хо̄тпат лӯи ма̄т янытыл о̄лнэ ма̄хум пуссын акв нэ̄пакн ань хансыяныл.
6655,Ты рӯпата та̄н 2021 та̄л сыс тах ва̄рияныл.
6656,"Э̄лумхо̄лас наме тув вос хансаве, такви нэ̄паканэ ос заяв­ле­ние ке̄туӈкве ань э̄ри."
6657,Сосса общинат ты рӯпата ва̄руӈкве о̄с ве̄рме̄гыт.
6658,"Ма̄ньщи, ханты ос ё̄рн ма̄хумн тув хасхатуӈкве о̄с э̄ри."
6659,"Округ миркол ищхӣпыӈ ло̄пс о̄ньщи –
https://kmns.admhmao.ru/
, хоты нэ̄пакыт акван-атуӈкве ос хоталь ке̄туӈ­кве э̄ри, тот пуссын хан­сым о̄лы."
6660,Тувыл ка̄сыӈ районт ос яныг ӯст мир­ко­лытыт ты рӯпата ва̄рнэ хо̄тпат ань о̄лэ̄гыт.
6661,Та̄н палтаныл ма̄хум китыг­лах­туӈкве ве̄рме̄гыт.
6662,Хо̄нтаӈ район мирколт ты рӯпата Антон Балин ва̄ри.
6663,"Тав таи потыртас:
– Ма̄н ма̄ньщи, ханты ос ё̄рн ма̄хманув заявле­ние-нэ̄пак федеральный агентство-колн ке̄туӈкве о̄с ла̄виянӯв."
6664,Хо̄нтаӈ районт о̄лнэ сосса мир ты ва̄рмаль урыл акваг пӯмщалахтэ̄гыт.
6665,"Та̄нанылн ма̄н потыр­тэ̄в, хумус э̄рнэ щирыл заявление-нэ̄пак хансуӈ­кве ос Москва ӯсн хоты адресын пищма ке̄туӈкв э̄ри."
6666,"Ты э̄лы-па̄лт ма̄н ма̄нки ты агентство-колн свонитасӯв ос ты рӯпата хумус ва̄руӈкв, китыг­лах­тасӯв."
6667,"То̄нт ла̄ввесӯв, сосса ма̄хманув заявление вос хансэ̄гыт ос э̄рнэ нэ̄­паканыл вос ке̄тэ̄гыт."
6668,"Ты рӯпата мӯсхалыг ат ке ва̄ре̄гыт, пищманыл ювле ёхтэ̄гыт, то̄нт реестр-нэ̄пакн ат хансавет."
6669,"Ань кӯщаит номсэ̄гыт, ты рӯпата МФЦ-колыт щирыл щё̄питаӈкв, то̄нт сосса мирыт моляхнув пуссын тув хансавет ос олн ойтуӈкве та̄н ат па­тэ̄гыт."
6670,Хо̄тпа такви нам­нэ̄паканэ манос ко­пиятэ тув вос ке̄ты.
6671,"Нас тох ке̄туӈкве о̄с ат ро̄ви, тот нотариус-хо̄тпан хас­хатуӈкве э̄ри."
6672,Ос тот хас­хатнэ ма̄гсыл тав олн выг.
6673,МФЦ-колт рӯпитан ма̄хум олнта̄л ты рӯпата ва̄ре̄гыт.
6674,"Ань то̄ва ма̄х­манув ӯрхатэ̄гыт, хунь нэ̄паканыл тот пирмай­таӈкве о̄вылтавет."
6675,"Ма̄н палтув са̄внув яныг ма̄­хум свонитэ̄гыт ос ёх­та­лэ̄гыт, ма̄ньлат хо̄тпат нас ӯрхатэ̄гыт."
6676,Советский район мир­колт рӯпитан нэ̄ Елена Гильманова тот о̄лнэ сосса мир ёт рӯпиты.
6677,"Тав ла̄выс:
– Ма̄н палтув туп кит э̄лумхо̄ласыг ёхталасы̄г ос ты ва̄рмаль урыл ки­тыглахтасы̄г."
6678,Ма̄хманув реестр-нэ̄пак урыл ма̄н акваг кос потыртыянӯв.
6679,"То̄ват ла̄ве̄гыт, та̄нки намнэ̄паканыл хащта̄л ма̄н ке̄туӈкве пилэ̄гыт."
6680,Ос нотариус-хо̄тпа палт ялнэ ма̄гсыл олн ойтуӈкве э̄ри.
6681,Тāнки нэ̄пака­ныл тув ке̄туӈкве сака ат ка̄­саще̄гыт.
6682,"Ань ма̄н Совет­ский ӯст библиотека-колн сосса ма̄хманув во̄выглаӈкве патыянӯв, тот заявление хансуӈкве тах нё̄тыянӯв."
6683,Советский район ка̄сыӈ ма̄нь па̄вылквет миркол кӯщаит ты хосыт рӯпитаӈкве ань ла̄виянӯв.
6684,Па̄влыӈ мир нэ̄паканыл Москва ӯсн вос ке̄тыяныл.
6685,«Югра лылые̄п» обще­ственный организация ма̄хум ты хосыт о̄с рӯпи­тэ̄гыт.
6686,"Ты организацият кӯщай нэ̄ Людмила Алфёрова ла̄выс:
– Ма̄н ань о̄с сосса ма̄хумн ты реестр-нэ̄пак урыл акваг потыртэ̄в."
6687,"Та̄н акваг китыглахтэ̄гыт, маныр ма̄гсыл та̄н тув хансавет."
6688,"Ма̄н акваг ла̄виянӯв, Россият о̄лнэ мощщаг хультум мирыт тох пуссын ёмащакв ловиньтавет."
6689,Ань Россият о̄лнэ ми­рыт паспорт-нэ̄пака­нылт национальность ат ханса­ве.
6690,Ты йист сосса ма̄хум са̄всыр нё̄тмил во̄­вим са̄в нэ̄пакыт ак­ван-атуӈкв ла̄вавет.
6691,"Мощщаг хультум ми­рыт пуссын тув хунь хан­савет, мирколт рӯпитан ма̄хум, са̄в мо̄т ма̄тт рӯ­питан кӯщаит ты нэ̄пак та̄нки тот сунсуӈкве па­тэ̄гыт."
6692,"Ань Россият 47 сосса мирыт о̄лэ̄гыт, пуссын аквъёт тыи 300 со̄тыра э̄лумхо̄лас."
6693,"Та̄н лӯима̄т ос Дальний Востокыт во̄раим, са̄лы ӯрим, хӯл алыщлым ос та̄нки пе̄с йис ва̄рмаляныл э̄лаль тотым о̄лэ̄гыт."
6694,"Сосса мир ань мощща хультыс, Россият та̄н ӯр­галым о̄ньщавет, са̄кко­нытыл пирмайтавет ос са̄всыр щирыл нё̄тавет."
6695,"Кӯщаитн ёмащакв ва̄ӈкве э̄ри, манаса̄вит сосса ми­рыт ань Россият о̄лэ̄гыт, таима̄гсыл тамле реестр-нэ̄пак ты ва̄рсыт."
6696,Людмила ТЕТКИНА
6697,Ха̄льӯс районт о̄лнэ нэ̄ хо̄тпат 2015 та̄л па̄сныл ка̄сыӈ та̄л ма̄ньполь э̄тпост акван-атхатыглэ̄гыт ос пуссын аквъёт ма̄щтырлэ̄гыт.
6698,Мо̄лты та̄л та̄н Ягрим па̄вылн ёхталасыт ос сакыӈ ня̄рат ю̄нтсыт.
6699,Ханищтап щё̄питан ма̄гсыл Ха̄льӯс район миркол пāлныл олн та̄с­тыглаве.
6700,"Ты рӯпата ань таима̄гсыл ва̄рыглаве, Ха̄льӯс районт о̄лнэ нэ̄ хо̄тпат ма̄ньщи, ханты маснут э̄рнэ щирыл, пе̄с хольт вос ю̄нтэ̄гыт ос ма̄ньлат хо̄тпат аквта щирыл ю̄нсхатуӈкве вос ханищтыяныл."
6701,Ты ва̄рмаль палт пуӈк­тотым Любовь Каш­ла­това о̄лы.
6702,"Ханты нэ̄ са̄в та̄л «Югра лылые̄п» орга­низацият рӯпитас, ань ос сосса ма̄хум о̄лупсаныл но̄х-во̄рмалтым са̄в э̄рнэ рӯпата ва̄ри."
6703,"Любовь Васильевна ла̄выс: «Ма̄н ка̄сыӈ та̄л матыр ва̄руӈкве акван-атхатыглэ̄в, ты э̄лы-пāлт супыт, нуй сахит ю̄нтсӯв, акв порат турло̄псыт сак­ныл хартсӯв, мо̄лты та̄л совныл ла̄гыл маснут «ниры» ю̄нтсӯв."
6704,"Щар о̄выл ханищтапув Тэ̄к па̄вылт о̄лыс, тот са̄сныл хусапыт ю̄нтуӈкве ханищтахтасӯв."
6705,Ма̄н ка̄сыӈ та̄л ма̄нь­поль э̄тпост акван-атха­тыгласӯв.
6706,Ань корона­вирус а̄гм ма̄гсыл са̄в мирн акван-атхатуӈкве ат ро̄ви.
6707,Ты та̄л ма̄хманув таквсы оигпан э̄лы-па̄лт Ха̄льӯсн мащ­тырлаӈкве тах во̄выг­лыянӯв.
6708,То̄нт ма̄н вāтаӈ­то̄р ю̄нтуӈкве патэ̄в».
6709,Ты ханищтап 2025 та̄л мус рӯпитаӈкве паты.
6710,"Семинараныл пуссын хунь а̄стэ̄гыт, акв яныг сус­сылтап щё̄питаве, ты та̄лыт сыс ва̄рум, ю̄нтум порма­саныл тот тах сус­сыл­тыяныл."
6711,Нэ̄ хо̄тпа маснэ пормасыт тот янытэ̄т ка̄салаӈкве ро̄ви.
6712,Людмила ТЕТКИНА
6713,"Ань ты йист округт о̄лнэ ма̄хманув са̄всыр проектыт щё̄питэ̄гыт, са̄всыр ма̄н касуӈкве ке̄тыяныл ос тувыл но̄х-патэ̄гыт."
6714,Югорск ӯст о̄лнэ нэ̄пак ловиньтан ос пе̄с накыт э̄лаль тотнэ «Элегия» нампа колнак рӯпиты.
6715,Тот са̄всыр проектыт Наталья Викторовна Анкина щё̄питы.
6716,2019 та̄лт та̄н Прези­дентский фонд па̄лныл «ЭтноМирЮгры» про­ектаныл ма̄гыс олныл та̄стыглаве̄сыт.
6717,Ос 2020 та̄лт та̄н «Мульти-Югра» ма̄нь кинат по̄слын касы­ланыл ёт но̄х-патсыт.
6718,"Манхурип ханищтапыт, суссылтапыт щё̄пита̄л­ве̄сыт ос хоталь ма̄хум касуӈкве во̄вавет, пуссын ты о̄вылтыт Наталья Анкина потыртас."
6719,Югорск ӯст о̄лнэ нэ̄пак ловиньтан ос пе̄с накыт э̄лаль тотнэ «Элегия» нампа колнакн са̄в ма̄хум ёхталэ̄гыт.
6720,"Та мӯй хо̄тпат пуссын са̄всыр мирныл о̄лэ̄гыт ос та̄нки халанылт ва̄йхатэ̄гыт, ос мираныл о̄вылтыт матыр ханищтапыт щё̄пи­тэ̄гыт ос мо̄т ма̄хумн суссыл­ты­яныл."
6721,"Мо̄лты та̄л сыс та̄н са̄в щёс акван-атхатыгласыт ос белорусыт, киркизыт, марийцыт, удмуртыт, таджикыт, украинцыт ёт ва̄йхатасыт."
6722,"Ты мирыт та̄нки са̄всыр пе̄с наканыл, маснутаныл суссылтасыт, потраныл ос мо̄йтаныл хӯнтлуве̄сыт, та̄н та̄нки ща̄нь ла̄тӈыл э̄ргысыт ос мӯй ма̄хум йӣквуӈкве ханищтасаныл."
6723,Тамле пӯмыщ ва̄рмалитн нёл­са̄ткем э̄лумхо̄лас мӯй­луӈкве ёхталасыт.
6724,Мӯй ма̄хум ма̄гыс хури по̄слын касылыт щё̄пита̄лве̄сыт.
6725,Тот хотты мирныл о̄лнэ хо̄тпат ще̄мьяӈ та̄гыл манос юр­таныл ёт аквъёт пуӈкын пиннэ ке̄нтыл по̄слахта­сыт.
6726,Ань тув нэ̄ ос хум хо̄тпат пуӈкын пиннэ 20 сыресыр ке̄н­тыт ос то̄рыт атве̄сыт.
6727,Тамле порма­сыт РФ Пре­зиденский грант маим олнытыл ёвтве̄сыт.
6728,"Ань ты колнакт пус­сын ва̄рнэ тэ̄ланыл ва̄ӈкве, ля̄ххаланыл ловиньтаӈ­кве манос по̄слум ма̄нь кинаныл сунсуӈкве тах­ма­егы̄н ке, на̄н та̄н ло̄п­са­нылт кисхатуӈкве ве̄р­мегы̄н:
http://bibl-ugorsk.ru/elegy
Ма̄ньщи ма̄хум пе̄с наканыл пӯмщалан ма̄гыс ос сыресыр проектыт э̄лаль тотнэ порат Югорск ӯст о̄лнэ нэ̄т во̄виньта̄ла­вет."
6729,"Людмила Волкова тав мо̄т мирыт э̄лы-па̄лт пе̄с наканув о̄вылтыт потыртас, суссылтап щё̄­пита̄лыс, тувыл такви са̄ӈквылтаӈкве ханищ­тахтас, ань ос ты тэ̄латыл ма̄хум пӯмщалы."
6730,"Дарья Белова ос сыре­сыр пормасыт ма̄щ­тыр­лан ханищтапыт щё̄пи­та̄лы, ня̄врамыт ёт а̄канит ю̄нтэ̄гыт ос та сыс потрыт, мо̄йтыт ловиньтэ̄гыт."
6731,2020 та̄лт та̄н матум­па̄ла хо̄тпат ёт акван-ат­ха­туӈкве сака ат ве̄рмысыт.
6732,То̄нт та̄н ищхӣпыӈ ут хо­сыт ма̄нь кинат по̄слуӈкве патсыт.
6733,«Читаем семейные сказки» нампа проект щё̄питасыт.
6734,Та щирыл ма̄ньщи э̄ква Нина Гаври­ловна Рукова такви хан­сум мо̄йтэ «Женщина-огонь» мультфильм хольт по̄слувес ос ма̄хумн тот суссылтавес.
6735,Тот ань ка̄сыӈ хо̄тпа такви ма̄гсылэ матыр пӯмщалан ва̄рмаль хо̄н­туӈкве ве̄рми.
6736,"Тувыл ӯст мӯйлын хо̄тпат та нэ̄­пак ловиньтан колн вос щалтсэ̄гыт, хотты ёмас хо̄тпат ёт ва̄йхатэ̄гыт."
6737,Тамара МЕРОВА
6738,«Хо̄тал» нампа театр о̄с акв йильпи спектакль щё̄питасыт.
6739,Ма̄ньполь э̄тпост нэ̄ хо̄тпат ялпыӈ хо̄таланыл кастыл Ханты-Мансийск ӯст о̄лнэ ма̄хум ма̄гыс «Ма̄к нё̄тнэ а̄ги» нампа пьеса суссылтасыт.
6740,Ты спектакль Мартин Макдонах хансум потре щирыл ва̄рвес.
6741,Мо̄лты та̄лытт ты театрыт рӯпи­тан артистат «Калека с острова Инишмаан» тав потре щирыл о̄с спек­такль ва̄рыгласыт.
6742,"Мартин Мак­донах Лондон ӯс Англия ма̄т о̄лы, са̄в ми­рытн кина по̄слын хумыг ва̄ве."
6743,Ма̄н палтув «Ма̄к нё̄тнэ а̄ги» пьеса Михаил Али-Хусейн режиссёр-хумн щё̄питавес.
6744,Тав акв о̄лыглатта̄л пӯмыщ нак о̄ньщи – спектакль янытэ̄т ма̄ньщи ла̄тӈыл потыртэ̄гыт.
6745,Тот «нё̄тнэ а̄ги» Вера Кондратьева ёнгитэ.
6746,"Вера Сургутский район Лянтор ӯсныл о̄лы, та е̄рт о̄лнэ ханты ма̄хум ла̄тӈыл потырты."
6747,"Тот кит нэ̄г о̄лупсатэ̄н суссылтаве, хумус ма­тум ща̄нь яныг а̄гитэ̄н­тыл о̄лэ̄г, то̄ванакт сака халмалтахтэ̄г ос таима̄­гыс акваг савалэ̄г."
6748,"Ты спектакль хумус ва̄руӈ­кве патвес ос Вера ты о̄выл­тыт тох ла̄выс:
–
Ты рӯпатав ма̄н мо̄лты та̄л ма̄нь таквс э̄тпост о̄вылтаслӯв."
6749,"О̄влэ̄т хӯрум са̄т сыс ма̄н теат­рыт акван-хо̄нтхатыг­ла̄л­сӯв, тот аквъёт рӯпитым тэ̄лат ва̄рсӯв."
6750,"Ос корона­вирус а̄гм паттат лап-пант­весӯв, режис­сёрув ювле Москван минас, ма̄н ос пуссын юв ке̄твесӯв."
6751,Ань та па̄сыл ам ма̄ньщи ла̄тӈыл хансым потрыт амки ханищтаӈ­кве та патсанум.
6752,Ты пьеса ма̄ньщи ла̄тӈыл Светлана Динисламован толмащ­лавес.
6753,Тав а̄нум ма̄ньщи ла̄тӈыт ёмщакв ла̄вуӈкв ханищтастэ.
6754,"На̄н то̄ва суянын, со̄ль, мо̄т щирыл ла̄вияны̄н."
6755,"Ма̄н ханты ла̄тӈувт то̄ва суит на̄нан о̄с хащта̄лыг о̄лэ̄гыт, манос щар мо̄т щирыл ля̄галавет."
6756,"Ань ла̄тӈыт акван ул вос тэ̄­лыгтыянум, Светлана Сели­вёр­стовна а̄нумн са̄в нё̄тыс."
6757,"Ам ётум спектак­лит ёнгын пыгытн мощ кӯп­нитнуве̄г о̄лыс, та̄н пуссын ма̄ньщит, ща̄нь ла̄тыӈ ва̄нэ ма̄хум халт яныг­масыт."
6758,Ма̄н ре̄тыӈ ю̄свой э̄т­пос хус хо̄талт пуссын ак­ван-хо̄нтхатсӯв ос ма̄нь­поль э̄тпос атыт хо̄талэ мус ка̄сыӈ хо̄тал ты по­тыр-охсат ханищтым рӯ­питасӯв.
6759,"То̄ванакт ты кос ка̄смоста̄лыг патыглэ̄гум, хурахлым номсэ̄гум – таса̄вит потрыт аман ху­мус ханищтыянум."
6760,Тувыл лю̄ль номтанув по̄хан-лаквтыянум ос ёмас сы­мыл э̄лаль о̄лсум.
6761,"Амки ма̄гсылум та̄к номт висум, пуссын ёмасыг е̄мты тах."
6762,Ты э̄лы-па̄лт ам ня̄вра­магум ёт «Невероятные приключения Ерофея Анямова» спектакльн ялсум.
6763,Тот то̄ва ма̄т артис­тат о̄с ма̄ньщи ла̄тӈыл потыртасыт.
6764,"Ам ла̄тыӈ ва̄нэ та̄л суссылтан ва̄рмалит тор­гамтасанум, ты артистат ма̄щ­тырыг ёнге̄гыт, щар э̄рнэ ма̄т хо̄т мовала̄лым, хо̄т лю̄ньщалтахтым манос хот-рохтуптахтым матыр ля̄галэ̄гыт."
6765,Ма̄н ань аквта щирыл о̄с ты ёнгысӯв.
6766,"Ты спектакльт Саран­па̄вылныл о̄лнэ ма̄ньлат хумыт Вадим Важенин, Сергей Хозумов ос Иван Гындыбин ёнгысыт."
6767,"Мо̄т ма̄хумн ла̄внэ потрыт вос торгамтаве̄сыт, та̄н рущ ла̄тӈыл па̄рт тармыл хасве̄сыт."
6768,Тамара МЕРОВА
6769,"Ма̄н яныг ӯсувт пе̄с нэ̄пакыт акван-атнэ окружной архив-колт пӯмыщ выставка суссылтаве, рущ ла̄тӈыл тох ла̄ваве – «Дадим больше рыбы Родине»."
6770,"Хӯл алыщлан а̄рталит урыл хансым са̄в пе̄с нэ̄пакыт ань архив колт о̄ньщавет, тот пуӈктотнэ ма̄ньщи хум хо̄тпат на­маныл хансымат."
6771,"Хоты па̄влыӈ ма̄хум план молях то̄варттасыт, хотьюта­ныл но̄х-патыс, тот пус­сын хан­сым о̄лы."
6772,Самарово па̄вылт (пе̄с порат Ханты-Мансийск ӯс тох ла̄ввес) хӯлыт мо̄т тэ̄нутыг щё̄питан ма̄гыс са̄в колыт 1930 та̄лт ӯнт­туве̄сыт.
6773,То̄нт Самароват о̄лум ма̄хум пуссын тув рӯпитаӈкв те̄тве̄сыт.
6774,Колыт ӯнттын хо̄тпат ёмас са̄грап ман йӣв сартнэ те̄р сака хунь о̄щсыт.
6775,Яныг норыт во̄р­ныл ка̄тыл харттысаныл.
6776,"Хотмус тох та колыт ӯнттысаныл – консерва ва̄рнэ кол, па̄нкат лап-пантнэ кол, те̄р толтнэ кузница ос йив то̄тапыт ва̄рнэ кол."
6777,О̄влэ̄т консерва па̄нкат та̄н супыгхӯлныл ва̄рсыт.
6778,"Та порат А̄с ос Иртыш я̄гт сака са̄в супыгхӯл о̄лыс, ляпат ӯнлын ма̄нь па̄влыӈ хум хо̄тпат та̄н хӯл алыщ­ласыт."
6779,Рыбо­комбинат колыт ӯнттум ма̄хум пуссын хӯл мо̄т тэ̄нутыг щё̄питан колн рӯпитаӈкв о̄с вуйве̄сыт.
6780,"1931 та̄лт титса̄т хо̄тпа тот рӯпитас, мо̄тыт 1932 та̄лт - атса̄т хо̄тпа, та юи-па̄л та̄лытт – акв со̄тыратем хо̄тпа."
6781,"Та ма̄хум халт са̄выӈпа̄лэ мо̄т ма̄ныл те̄тым хо̄тпат, спецпереселенцыт, рӯ­питасыт."
6782,"О̄влэ̄т та̄н ханищта­ве̄сыт, тувыл ущ хӯлныл са̄всыр мо̄т тэ̄нут ва̄р­сыт."
6783,"Хӯл сахытныл, со̄р­гытныл мо̄йтак ос э̄люм па̄йтсыт."
6784,"То̄ваныл хӯл пувуӈкв ханищтаве̄сыт, мо̄таныт ос хӯл яктысыт, солвалтасыт, са̄ритасыт."
6785,"Хӯлтве̄сыт, хумус па̄нкан хӯл пинуӈкв э̄ри."
6786,"Та юи-па̄лт та̄н уральтаве̄сыт, ты рӯпата та̄н ва̄руӈкв ёмащакв ха̄сэ̄гыт ман а̄ти."
6787,"Яныг хо̄нт о̄вылтахтан э̄лы-па̄лт кӯщаит пуссын ла̄вве̄сыт, та̄н ма̄ньщи ос ханты хо̄тпат колхозн о̄с вос выганыл."
6788,Та юи-па̄лт округув янытыл ма̄нь па̄в­лыӈ ма̄тт хӯл алыщлан са̄в а̄рталит ва̄рве̄сыт.
6789,1939 та̄лт 313 колхозыт хӯл пувим рӯпитасыт.
6790,Ос 1943 акв та̄л сыс хо̄нт­лын ма̄н 501 со̄тыра хӯл па̄нка те̄твес.
6791,1944 та̄лт округув янытыл туп 90 со̄тыра э̄лмхо̄лас о̄лыс.
6792,"Та̄н хала­нылт 22 со̄тыра хо̄тпа хӯл алыщласыт, 14 со̄тыра – ты нэ̄квет ня̄враманыл ёт рӯпи­та­сыт."
6793,"Та̄н ущпыл­нэ̄г са̄в хӯл вос пуве̄гыт, са̄всыр ме̄талил ос олныл май­луве̄сыт."
6794,Хӯл алыщлан ма̄хум халт са̄в хотпа «За доблестный труд в Великой Отечественной войне» ос «Герой социа­листического труда» ме̄­талил янытлаве̄сыт.
6795,Щар са̄в хӯл пувум а̄рталит олныл нё̄тве̄сыт.
6796,Война о̄лум нила та̄л сыс ма̄н округувт 940 со̄тыра центнер хӯл пуввес.
6797,Тох ты ма̄н ма̄вт хӯл пувнэ ма̄хум рӯпитасыт.
6798,"Ань ты йист Ха̄льӯст рыбокомбинат лап-пант­вес, витыг тотвес."
6799,Сургут ӯст 1942 та̄л па̄сныл ань ты хо̄тал мус рӯпиты.
6800,"Ханты-Мансийский рыбо­комбинат о̄с ёмащакв рӯпиты, акв та̄л сыс 120 тонна хӯл пуве̄гыт, са̄в­сыр тэ̄нутыг ва̄рияныл ос хо̄т-а̄ти тыналыяныл."
6801,Валентина УЗЕЛЬ
6802,Ты хурит ма̄ньщи нэ̄г-хумыг Светлана Лазаревна Гындыбина ос Эдуард Анатольевич Хозумов по̄слым о̄лэ̄г.
6803,Нэ̄ сӯкыр э̄тпост 1973 та̄лт Саранпа̄вылт самын патыс.
6804,"Оматэ Клавдия Михайловна Хатанева ма̄щтыр нэ̄ о̄лыс – пӯркит, ке̄нтыт, ма̄ньщи супыт ю̄нтыс."
6805,На̄н ань э̄лаль Светлана Лазаревна потре ловиньтэлы̄н.
6806,– Омам Я̄сунт па̄выл­ныл о̄лыс.
6807,Тав сэ̄мыл ох­сарыт янмалтан фермат рӯпитас.
6808,"Юн акваг ю̄нс­хатас, па̄ля пун сэ̄тапыл са̄всыр пормасыт сагыс."
6809,А̄канит ю̄нтуӈкве а̄нум ханищтастэ.
6810,Ам ань ва̄ӈ­крипыл (крючокыл) саге̄­гум.
6811,Ма̄ньщи суп ю̄нтуӈ­кве номсэ̄гум.
6812,"Омам Прас­ковья увщитэ Зве­ро­фер­маг лāвнэ мāт о̄лыс, Люба э̄ще Я̄сунтыт, Пе̄тр каӈке Саран­па̄вылт о̄лыс."
6813,Та̄н ань пуссын а̄тимыт.
6814,А̄тям Лазар Михай­ло­вич Ромбандеев са̄лыт пусмалтан хо̄тпаг рӯпитас.
6815,Тав Салехард ӯст ветери­нар-зоотехникыг ханищ­тахтас.
6816,"Увщит о̄ньщас – Аксинья, Домна, Варвара ос Евдокия."
6817,"Хунь ам самын патсум, омам ам ётум юн о̄лыс, а̄тям са̄лыт пусмалтым нё̄рт яласас."
6818,"Тувыл тав о̄выл ва̄рыс, турманколн ӯнттувес, ме̄н омаме̄нтыл ме̄нттеме̄н хультсуме̄н."
6819,То̄нт ам та̄лум туп то̄влыс.
6820,"Ётыл омам мо̄т хум ва̄рыс, Пе̄тр Егорович Гындыбин."
6821,"Хӯрум пыг о̄ньщигласыг – Саша, Коля ос Серёжа."
6822,"Китхуйплов та̄лум яныт порат а̄тям та̄ртвес, юв ёхталас, хоса ат о̄лыс, а̄гмыл хартыс."
6823,"Омам о̄с тав юи-па̄лэ̄т а̄тимыг е̄мтыс, кит а̄пщиягум о̄с а̄тимыг."
6824,"Колям Ново­российск ӯст морфлотыт армият служитас, тувыл автомеханикыг ханищ­тахтас, ань Нягань ӯст рӯпиты."
6825,"Ам школа а̄стламум юи-па̄лт, Ха̄льӯст рӯпитаӈ­кве патхатыгла̄лсум кос."
6826,"То̄нт а̄пщирищанум иӈ ма̄нит, а̄тяныл ёт Кульпаст о̄лсыт."
6827,"Пе̄тр яглаӈум увщитэ̄н, Елена Егоровнан, Куль­пасн во̄вве̄сум, а̄пщиянум янмалтаӈкве вос нё̄тэ̄гум."
6828,Тув та минасум.
6829,Са̄р о̄йкам Виталий Абрамович Гындыбин 2005 та̄лт а̄тимыг е̄мтыс.
6830,"Кит а̄ги о̄ньщиме̄н, Клава ос Аня."
6831,"Яныг а̄гим хум ва̄рыс, о̄йкатэ Алексей Чел­данов А̄нъя па̄вылныл о̄лы, кит а̄гирищ о̄ньще̄г – Арина ос Полина."
6832,Ма̄нь а̄гим Белоярский ӯс колледжит ханищтахты.
6833,Эдуард Анатольевич ёт Кульпаст акван-о̄л­мыгтасме̄н.
6834,"2015 та̄лт ам Саранпа̄вылт о̄лнэ колыл майве̄сум, тыг та ва̄нтлысӯв."
6835,Светлана Лазаревна о̄йкатэ Эдуард Анатоль­евич о̄йттур э̄тпост 1972 та̄лт Кульпас па̄вылт самын патыс.
6836,"Тав а̄пщи ос хӯрум э̄щ о̄ньщи – Серёжа, Наташа, Света ос Таня."
6837,"Оманыл Евдокия Ивановна школат са̄в та̄л ня̄врамыт ханищтым рӯпитас, «Ветеран труда» намыл майвес."
6838,А̄тяныл Анатолий Иванович Хозумов рыбучасткат бригадирыг рӯпитас.
6839,"Ма̄нь­та̄гыл са̄всыр рӯпа­та ва̄рыс – хӯл алыщлас, трактористыг о̄лыс, Саранпа̄вылт ос Ло̄пмуст рӯпитас."
6840,"Эдуард Анатольевич тох потыртас:
– А̄тяв туре а̄гмыӈ о̄лыс, ле̄ккарыт ла̄всыт, «рак пищевода»."
6841,"Операциял ва̄рыглавес кос, ос а̄гме алпи тӣвырн минас."
6842,"Но̄х ат та ве̄рмхатас, 2015 та̄лт хотталь щалтыс."
6843,"Степан а̄пщитэ 1999 та̄лт а̄тимыг е̄мтыс, тав кол­та̄глэ ёт о̄с Кульпаст о̄лыс."
6844,– Наӈ школа а̄стла­мын юи-па̄лт э̄лаль ха­нищтахтасын?
6845,"– 1989 та̄лт Кульпаст лов класс а̄стласум, Тюмень ӯсн ялсум, тот Сельскохозяйственный институтн экзаменыт ми­сум, тув вуйве̄сум."
6846,"Акв та̄л туп ханищтахтасум, каникулын ёхтысум, юв я̄ртхатасум, Тюменин воссыг ат минасум."
6847,"Ань номсэ̄гум, э̄лаль ханищ­тахтуӈкве э̄рыс, тыт ань рӯпатата̄л о̄лэ̄в."
6848,"Школат лаборантыг рӯпитасум, тувыл кочегар­кат, рыбучасткат."
6849,"Ма̄нь­та̄гыл самтерыл о̄лсум, ётыл, сусте̄мт, татем лю̄ль­саӈ ка̄салаӈкве патсум."
6850,"Ханты-Мансийск ӯсн ял­сум, тот самагум опера­циял ва̄рвесы̄г, ань тай посыӈыг е̄мтсыг."
6851,"Саранпа̄вылн хань­щувласум, о̄влэ̄т ювле минуӈкве номсысум, Кульпаст тай акваг хӯл алыщласум, во̄раясум."
6852,"Тыт ань Алексей Яптин ва̄псум ос Эдик Лещук ёт о̄с ва̄тихал во̄рн ялантэ̄в, хӯл алыщлэ̄в."
6853,"Ты ма̄ньщи хум Ульяна Степановна Хозумова щаще̄кватэ Хо̄рыӈпа̄выл нэ̄ о̄лыс, тав ань ма̄х­манэ о̄лум ма̄т та яласы."
6854,Светлана Лазаревнан ос Эдуард Анатольевичин са̄в ёмас ла̄тыӈ ла̄ве̄гум.
6855,"Ты я̄тил ма̄ньщи нэ̄г-хумыг, сымыӈ хо̄тпаг са̄в та̄л пуста̄гыл вос о̄лэ̄г, На̄й-О̄тыранэ̄н вос ӯргалаве̄г!"
6856,Светлана РОМБАНДЕЕВА
6857,Ха̄льӯс район Саранпа̄вылт э̄ргын-йӣквнэ ма̄хум халт сымыӈ ос та̄ксар хо̄тпа о̄лы – Мария Алексеевна Бабикова.
6858,"Тав саран колта̄глыт самын патыс, са̄в та̄л «Асья кыа» (А̄лпыл сэ̄рипос) ансамблит саран э̄ргыт э̄рги."
6859,"1998 та̄лт Мария Алексеевна самаге поста̄­лыг е̄мтсыг, такос пусмал­тахтас, ле̄ккарытн нё̄туӈ­кве ат ве̄рмувес, тоха та сампыльта̄лыг е̄мтыс."
6860,"Э̄лаль о̄луӈкве Мария Алексе­евна йильпииг ха­нищ­тахтас – колсори рӯпата, тэ̄нут па̄йтнэ тэ̄ла, та маныр, пуссын такви ва̄руӈкве патыс."
6861,На̄н ань э̄лаль тав потре ловинь­тэлы̄н.
6862,– О̄пагум-ащо̄йкагум Саранпа̄вылн нё̄р тапал­ныл ёхтысы̄г.
6863,Ащо̄йкам Алексей Григорьевич Артеев 1879 та̄лт Печор­ский район Кожва па̄­вылт самын патыс.
6864,1912 та̄лт о̄выл яныг хо̄нтын вуйлувес.
6865,"1918 та̄лт юв ёхтыс, колта̄гыл ма̄хманэ пуссын тэ̄та̄л а̄тимыг е̄мт­мыт."
6866,Тувыл тав Сибиря­ков­ский тракт лё̄ӈх хосыт яласан ма̄хум ёт Сӯкыръя па̄выл мус ёхтахтас.
6867,Ане̄к­вам ёт тыт акван-хо̄нтхат­сы̄г.
6868,"Омам Фаина Алексе­евна Сӯкыръят самын па­тыс, ам о̄с тот самын пат­сум лӯпта э̄тпост 1955 та̄лт."
6869,"Кит а̄пщи о̄щсум, Василий ос Геннадий, ань сас а̄тимыг."
6870,"О̄йкам наме Николай Михайлович, тав омаге̄н-а̄тяге̄н Саранпа̄вылн ма̄нь порат тотвес."
6871,"Тыт акв школат ханищтахтасме̄н, тувыл акван-минасме̄н."
6872,Пыг ос кит а̄ги о̄ньщиме̄н.
6873,"А̄гиягме̄н сас ма̄нь ле̄кка­рыг ханищтахтасы̄г, яныг а̄гиме̄н Ха̄льӯс пӯль­ни­цат реанимация отде­леният рӯпиты, мо̄т а̄ги­ме̄н Саран­па̄выл пӯль­ницан пат­ха­тас."
6874,"Пыгме̄н о̄с тыт о̄лы, на̄й харыгтан ма̄т рӯпиты."
6875,"Хунь ня̄враманум мощ яныгмасыт, пуӈкум акваг та а̄гмыӈ."
6876,1998 та̄лт самагум щар туп ты постуӈкве патсы̄г.
6877,"О̄йкам ёт Ханты-Мансийск ӯсн ялсуме̄н, ле̄ккарытн сус­ве̄сум, ла̄ве̄гыт, операция ва̄руӈкве э̄ри."
6878,"Тюмень ӯсн ке̄тве̄сум, тот операциял ва̄рве̄сум."
6879,"Ос самагум посыӈыг тох ат та е̄мтсыг, та па̄сныл нэ̄матыр ат кāсалэ̄гум."
6880,"Ӯсыӈ ма̄ныл юв ёхты­саме̄н, омам то̄нт иӈ о̄лыс, тав ляльтэ ла̄ве̄гум: «Матыр-а̄ти ам амти ва̄­руӈкве патэ̄гум, ла̄гыл-ка̄т о̄ньще̄гум, хумус нас ӯнлэ̄гум»."
6881,"Колкан ловтнэ то̄р ос ве̄тра висум, вит пин­сум, колкан ловтуӈкве та патсум."
6882,"Ня̄враманум ла̄ве̄гыт: «Ома, воссыг ты а̄ти, сакати лылыӈта̄гыл о̄лэ̄гын."
6883,"Самагын ма̄гыс номтын ул вос савалы, ма̄н пуссын ляпат о̄лэ̄в, наӈн нё̄туӈкве патэ̄в»."
6884,О̄йкамн о̄с акваг нё̄та­вем.
6885,"Ансамблит э̄ргын кастыл, э̄ргыт о̄йкам ёт ханищтыме̄н, тав ловинь­тыянэ, ам тувыл пуссын номтыт о̄ньщиянум."
6886,"Ма̄н саран э̄ргыт э̄рге̄в, «Э̄ргын сым» ансамбль ма̄хум ос ма̄ньщи э̄ргыт э̄рге̄гыт."
6887,"Вертолётыл, ма̄шинал мо̄т па̄влытн ялантэ̄в, тот выступайтэ̄в."
6888,"Саран супа­нув масэ̄в, ма̄ньщи ма̄х­манув ос та̄нти маснутыл э̄рге̄гыт."
6889,"Мария Алексеевна сымыӈ, потрыӈ э̄лумхо̄лас, ка̄ркам нэ̄."
6890,"Ёмас номтыл потрами, мовиньты, сома хо̄тпа нупыл самаге̄тыл сунсы."
6891,Ты я̄тил саран нэ̄кве са̄в та̄л пуста̄гыл вос о̄лы!
6892,"Ня̄враманэ̄н, о̄йкатэ̄н, рӯт ма̄хманэ̄н вос нё̄таве!"
6893,Светлана РОМБАНДЕЕВА
6894,Ханты-Мансийск ӯст «То̄рум Маа» нампа музейт Майя Ефимовна Макарова рӯпиты.
6895,"Ты ма̄ньщи нэ̄ Ха̄льӯс район Восыӈтӯр па̄вылт самын патыс, тот яныгмас."
6896,"Тав оматэ па̄лыл рӯтанэ Самбиндаловыт, тыима̄гыс ань нэ̄ ты о̄парищ наме щирыл ляпа рӯтанэ кинсы."
6897,Та э̄тпост акв ма̄ньщи хум Олег Саввич Сам­бин­далов яныг ӯсувн ёхта­лас.
6898,"Тэ̄н тыт акван-хо̄нт­хатыг­ла̄лсыг, рӯтанэ̄н урыл потыр­тасы̄г."
6899,"Майя Ефимовна ане̄кватэ Аксинья Васильевна Самбиндалова, Ха̄льӯс район Ква̄йкъя па̄выл­ныл о̄лыс."
6900,"Та па̄выл хосат а̄тим, ма̄тэ нирыл лап-яныгмавес."
6901,Пе̄с порат тот са̄в Самбиндалов ма̄хум о̄лсыт.
6902,"Майя омаге-а̄тяге училище а̄стламе̄н юи-па̄лт Хо̄рыӈпа̄вылн рӯ­питаӈкве ке̄тыглавесы̄г, тэ̄н тот китахкем та̄л о̄л­сы̄г."
6903,Та порат ане̄кватэ Аксинья Васильевна мис­э̄кватэ тотым Хо̄рыӈ­па̄вылн ла̄глыл ё̄мыс.
6904,"Тав лё̄ӈхыт ёмщакв ва̄санэ, ул хотыл тувыл о̄лыс."
6905,Олег Саввич ос такви рӯ­танэ урыл мощ потыртас.
6906,О̄патэ Дмитрий Савель­евич Самбиндалов наме о̄лыс.
6907,"Тав пе̄с йис та̄гыл во̄раим, хӯл алыщлым ос такви са̄лыянэ ӯрим нё̄рыт ляпат яласас."
6908,Ань Олег омаге-а̄тяге ос а̄пщиянэ ёт тот во̄раим о̄лэ̄гыт.
6909,Майя Ефимовна «ВКонтакте» интернет ло̄псыт Самбиндаловыт ма̄хум ма̄гыс ань группа щё̄питы.
6910,Округувт о̄лнэ Самбиндаловыт пуссын тув нё̄тумтыянэ тах ос наманыл акв нэ̄пакн тах хансыянэ.
6911,Та̄н тув хурит ке̄туӈкве ос та̄нки рӯтаныл урыл тот потыртаӈкве хала­нылт вос ве̄рмысыт.
6912,Ты­щир рӯтыт хо̄нтуӈкве ос та̄ра-паттуӈкве кӯпнит­нуве.
6913,Николай МЕРОВ
6914,Ты та̄л ма̄ньполь э̄тпос лов хо̄талэ̄т Ханты-Мансийск ӯс округ пӯльницат рӯпитан ле̄ккарыт сым а̄гм о̄ньщум хо̄тпа мо̄т сымыл пе̄нтсаныл.
6915,Тамле операция окру­гувт ле̄ккарыт о̄выл щёс ва̄рсаныл.
6916,"Ты ва̄рмаль ху­мус минас, ань ле̄ккарыт ты урыл потыртасыт."
6917,"Ты кастыл ля̄ххал тотнэ колн мир пусмалтан округ департамент кӯщай хум Алексей Добровольский, округ пӯльницат яныг ле̄к­карыг рӯпитан нэ̄ Елена Кутефа, сым пусмалтан хум Сергей Стефанов ос сым пусмалтан ма̄т кӯща­иг рӯпитан хум Михаил Скоробогатов ёхталасыт."
6918,"Сым ле̄ккар хум Сергей Стефанов ла̄вме щирыл, пуссын аквъёт хӯрумхуй­плов яныг ос ма̄нь ле̄кка­рыт сым пе̄нтуӈкве нё̄т­сыт."
6919,Та̄н нила щё̄с арыг­тем аквъёт рӯпитасыт.
6920,"Опера­ция ёмщакв минас, нэ̄­матыр та̄рвит ва̄рмаль ат е̄мталас."
6921,Сым пе̄нтым порат ок­руг ле̄ккаранув академик В.И. Шумаков намыл маим пӯльницат рӯпитан ле̄ккарыт ёт ищхӣпыӈ ут хосыт потыртасыт.
6922,Та̄н ма̄н ле̄ккаранув хӯлтыг­ласаныл.
6923,"Ты ва̄рмаль а̄ст­лым юи-па̄лт, операциял ва̄рим хо̄тпа сыме та̄ра ёмщакв рӯпитаӈкве патыс."
6924,"Ты э̄лумхо̄лас хӯрум са̄т сыс пӯльницат уральтым о̄щвес, тувыл юв та̄ртвес."
6925,Ань тав пӯльницан ураль­тахтуӈкве такви ёхталы.
6926,"Сергей Стефанов ла̄­выс: «Тамле операция ва̄руӈкве сака та̄рвитыӈ, хунь хо̄тпа искусствен­ный кровообращение палт ке̄лп-та̄рсанэ ва̄ра­вет, то̄нт а̄гмыӈ сыме хот-яктаве."
6927,"Та юи-па̄лт ювле ё̄хнэ лё̄ӈх а̄тим, йильпи сым ёмщакв вос рӯпитас, таве мӯсхал щирыл тув ю̄нтуӈкве э̄ри»."
6928,"Михаил Скоробогатов ос тох потыртас:
– Сым пе̄нтнэ ва̄рмальн ма̄н кит та̄л щё̄питахта­сӯв."
6929,Ты операциян пуссын аквъёт китахкем хо̄тал ёмщакв щё̄питахтасӯв.
6930,Якытлахтын кол кӣвырт хӯрумхуйплов ле̄ккар рӯ­питасыт.
6931,Ты коныпал хо̄т­панкем мо̄т са̄всыр мāнь ле̄ккарыт о̄с нё̄тмил ва̄р­сыт.
6932,Пуссын акван-нё̄т­хатым рӯпатав мӯсхал щирыл ты ва̄рыслӯв.
6933,Округ пӯльницат яныг ле̄ккарыг о̄лнэ нэ̄ Елена Кутефа ле̄ккарыт пуссын янытласанэ.
6934,"Тав ла̄выс:
– Тамле та̄рвитыӈ опе­рация ёмщакв ва̄рвес."
6935,"Ань тох ла̄вуӈкве ро̄ви, Югра ма̄вт мир пусмалтан ва̄рмаль ёмщакв э̄лаль о̄лы."
6936,Ле̄ккаранув та̄нки рӯпатаныл мāк ва̄га­ныл ос э̄рнэ щирыл ва̄­рияныл.
6937,"Мир пусмалтан округ департаментыт кӯщай хум Алексей Доброволь­ский ла̄выс:
– Ань округувт яныг­са̄т атпан э̄лумхо̄лас та̄р­витыӈ сым а̄гм о̄ньще̄гыт."
6938,"Та̄н ӯрхатэ̄гыт, хунь о̄с пус сымыл пе̄нтавет."
6939,Ань моще̄ртын Сургут ӯст о̄с акв тамле пӯльница пӯнсаве тах.
6940,"Округувт нёлолов пӯльницат рӯпитэ̄гыт, тот ущты а̄тимыг е̄мтум хо̄тпат сыманыл виӈкве ве̄рмавет."
6941,Ты сымыт а̄г­мыӈ хо̄тпат палт ты ю̄н­та­вет.
6942,Ювле хультум та̄­лытт округ пӯльницавт пус са̄ӈкв а̄хвтасыт ос пус ма̄йтыт мо̄т э̄лумхо̄ласн ӯнттуве̄сыт.
6943,Ань ма̄н ма̄вт о̄выл щёс ты та̄л э̄лум­хо̄лас сыме ты пе̄нтвес.
6944,Округувт мир пусмал­тан ва̄рмаль ёмщакв э̄лаль мины.
6945,Николай МЕРОВ
6946,"Россият ос мо̄т хо̄н ма̄тт о̄лнэ мирыт ма̄н округувн ва̄тихал вос ёхталэ̄гыт, тыт са̄в рӯпата ва̄раве."
6947,Гостиница-колытт рӯпитан хо̄тпат йильпи щирыл рӯпитаӈкве ань ханищтавет.
6948,Ты урыл Евгения Вто­рушина ос Владислава Вишневская «Югра» нампа ля̄ххал тотнэ колт потыртасы̄г.
6949,Нэ̄г туризм-ва̄рмаль щирыл рӯпитэ̄г.
6950,"Евгения Вторушина ла̄выс, гостиница-колытт рӯпитан хо̄тпат мӯй ма̄хум ёт э̄рнэ щирыл вос рӯпитэ̄гыт, тыима̄г­сыл ты ханищтап ва̄рсыт."
6951,О̄выл щёс та̄н ва̄т са̄г­рапнал э̄тпост ма̄хум акван-атыгласаныл.
6952,"То̄нт горничныит, адми­нист­ра­торыт ос официан­тыт э̄рнэ щирыл рӯпитаӈ­кве ханищтасаныл."
6953,Ань гостиница-колыт кӯщаит ёт рӯпитаӈкве тах патэ̄гыт.
6954,О̄выл ханищтап ма̄нь­поль э̄тпос 26 хо̄талэ̄т Ханты-Мансийск ӯст тах ва̄раве.
6955,Сургут ӯст о̄лнэ ма̄хум ма̄гсыл тамле хо̄нтхатыглап о̄с щё̄пи­тэ̄гыт.
6956,"Акв группат лов э̄лумхо̄лас ханищтэ̄гыт, мо̄таныт ищхӣпыӈ ут хо­сыт та̄наныл хӯнтлуӈкве патэ̄гыт."
6957,Ты ханищтапн ка̄сыӈ ка̄сащан э̄лумхо̄­лас ялуӈкве ве̄рми ос олн ойтуӈкве щар ат э̄ри.
6958,"Ма̄н округувн са̄в мир ёхтала̄лы ман а̄ти, та урыл Владислава Вишневская потыртас."
6959,Ань ма̄хум мӯйлым ат яласэ̄гыт.
6960,Ты э̄лы-па̄лт 2019 та̄л сыс 580 со̄тыра э̄лумхо̄лас тыг ёхталас.
6961,"Ты та̄рвитыӈ пора хунь ювле хульты, ма̄хум ма̄ янытыл яласаӈ­кве о̄ста о̄выл­тахтэ̄гыт."
6962,"Та̄н сосса мирыт о̄лупсал сака пӯмщалахтэ̄гыт, о̄с тыг тах ёхталэ̄гыт."
6963,Мӯй хо̄тпат Сургутский ос Нижне­вартовский рай­оныгт пе̄с йис ма̄т о̄лнэ ханты ос ё̄рн ще̄мьят палт тотыглавет.
6964,Яныгпо̄ль э̄тпос 10 хо̄талэ̄т ма̄ янытыл о̄лнэ ма̄хум ёсал ха̄йтуӈкве Ханты-Мансийс ӯсн тах во̄выглавет.
6965,Рущ ла̄тӈыл ты касыл «Югорский лыж­ный марафон» ла̄ваве.
6966,Касыл ва̄рыглаӈкве кӯщаит ань щё̄питахтэ̄гыт.
6967,Ка̄сыӈ та̄л Нефтеюган­ский район «Сказка» ӯщ­лахтын ма̄н ма̄ньха̄пыл касуӈкве сосса ма̄хум акван-атхатыглэ̄гыт.
6968,Са̄в мир касыл сунсуӈкве тув ёхталы.
6969,Ты туи кӯщаит касыл щё̄питаӈкве ос мӯй ма̄хум тув во̄выг­лаӈкве таӈхе̄гыт.
6970,Людмила ТЕТКИНА
6971,Сургутский районт о̄лнэ ханты ма̄хум Русскинская па̄вылн ма̄ньполь э̄тпос 20 щислат каснэ вāрмальн акван-атхатыгласыт.
6972,Тот о̄лнэ сосса ма̄хум 1974 та̄л па̄сныл ка̄сыӈ та̄л мӯйлуӈкве тув во̄­выглавет.
6973,"Рущ ла̄тӈыл ты ва̄рмаль «Слёт олене­водов, рыбаков и охот­ников» намаим о̄лы."
6974,"Ханты ще̄мьят пе̄с йис щирыл тот о̄лэ̄гыт, са̄лы ӯре̄гыт, во̄рае̄гыт ос хӯл алыщлэ̄гыт."
6975,Та̄нки ха­ла­нылт туп ща̄нь ла̄тӈыл потыртэ̄гыт.
6976,"Мāхум са̄лыл кассыт, халанылт пе̄р­щи­сыт, сахил манос моль­ща­ӈыл масхатым хāйтыг­тасыт."
6977,Ань мощща са̄лыӈ хо̄т­пат касуӈкве ёхтала­сыт.
6978,"А̄лпыл, лов щё̄с по­рат, акван-атхатуӈкве та̄н та патсыт."
6979,О̄влэ̄т 28 хум хо̄тпат са̄лыл кассыт.
6980,"То̄ват са̄лы­яныл такем молях нуй­хатэ̄гыт, мо̄таныт хāйтуӈ­кве щар ат таӈхе̄гыт, по̄хан ё̄ӈхыгпе̄гыт."
6981,Хум хо̄тпат юи-па̄лт 13 нэ̄т са̄лыӈ суныл кассыт.
6982,"Та̄н халанылт то̄ват ос э̄л аты минасыт, са̄лыяныл о̄с похын хотталь хāйт­сыт, финиш мус аты ёх­ты­сыт."
6983,"Мо̄т касыл щирыл хум хо̄тпат мольщаӈыл, нэ̄ хо̄тпат сахил масхатым ха̄йтсыт, ань хотьютаныл финиш мус о̄влэ̄т ёхтыгпи, тав но̄х та паты."
6984,"Та ма̄т о̄лнэ ханты нэ̄т сахия­ныл сакыл хорам­ты­яныл, хансаныл сака ян­гыт."
6985,"Та̄н ла̄ве̄гыт, акв нэ̄ сахитэ хорамтан ма̄гсыл лов кила са̄вит сак тув ю̄нтуӈкве ве̄рми."
6986,Тамле мас­нутыл ха̄й­туӈкве сака та̄рвитыӈ.
6987,Тувыл ос сунсуӈ­кве хумус сахил ха̄йтыг­тэ̄гыт – тай пӯмащ.
6988,Тох ма̄ньлат а̄гит ос пыгыт хала­нылт касэ̄­гыт.
6989,"Сосса ма̄хум о̄с акв касылыл ва̄рыглаве̄сыт, хотьют са̄лыяныл ос са̄лыӈ сунаныл нё̄тнэ̄г хорамтыяныл, та хо̄тпа но̄х та паты."
6990,"Аквта порат хум хо̄т­пат халанылт пе̄рщисыт, ма̄к ё̄р хо̄тпа пе̄риясыт."
6991,Ханты ла̄тыӈ щирыл ка­сыл «Нюл-тахли» ла̄ваве.
6992,"Во̄рт о̄лнэ ханты ма̄хум ты ялпыӈ хо̄талт са̄лы нё̄выль, хӯл, пил, па̄квсам ос мо̄т тэ̄нут-пормасыт тыналасыт."
6993,Мӯйлын ма̄­хум са̄лыл ос «Бураныл» тотыгласаныл.
6994,"Са̄лыӈ су­ныл яласан ма̄гсыл олн висыт, тыщирыл олн мощ сэ̄лсыт."
6995,"Кит ё̄рнкол тот тӯщ­та­лавесы̄г, мӯйлын мир тот атыӈ са̄лы исмитыл, пи­лыӈ ня̄нил тыттуве̄сыт ос щāил айтве̄сыт."
6996,"Ялпыӈ хо̄тал урыл ань са̄в мир ва̄г, сосса ма̄хум са̄лыл хумус ка­сэ̄гыт, Россия янытыл ос мо̄т хо̄н ма̄ныл са̄в мир тув ёхтала̄лы."
6997,Ань мӯй ма̄хум тув ат во̄выглаве̄­сыт.
6998,Ты та̄л ялпыӈ хо̄талн туп Сургут ос Когалым ӯсыгт о̄лнэ акв со̄тыра арыг­кем э̄лумхо̄лас ёхта­ла­сыт.
6999,Людмила ТЕТКИНА
7000,"Мāн округувт «№89-оз» нампа сāккон хансым о̄лы – «О гарантиях трудовой занятости инвалидов в ХМАО-Югре», тав 2004 та̄л яныгпо̄ль э̄тпос 23 хо̄талэ̄т пирмайтавес."
7001,"Рӯпитан колт 35 арыг­кем хо̄тпа те рӯпиты, та̄н «квотаг» ла̄внэ тэ̄лал нё̄тавет."
7002,«Квота» - ты сак­ватахтам манос а̄гмыӈ-мосыӈ хо̄тпа рӯпатал минэ ва̄рмаль.
7003,"Та̄н та̄нти палтаныл тамле хо̄тпа рӯпатан виӈкв ат те ве̄рме̄гыт, то̄нт олн мо̄т организациян вос ойтэ̄­гыт, та колт акв-тит рӯпи­тан ма̄ вос щё̄питаве."
7004,"Тувыл ка̄сыӈ э̄тпос центр занятости колн тамле ла̄тыӈ вос те̄тэ̄гыт:
– арыг рӯпитан ма̄ о̄нь­ще̄гыт ман а̄ти;
– ка̄сыӈ э̄тпос 5 хо̄талэ мус отчет вос хансэ̄гыт, хо̄тпа рӯпитаӈкв висаныл ма̄н а̄ти."
7005,Рӯпата минэ департамент ло̄псэ̄т «работодателям» нампа  ма̄т ла̄тӈаныл тув о̄с вос те̄тыяныл.
7006,"Ты са̄кконт хансым о̄лы, ка̄сыӈ кӯщай такви рӯпитан колэ ма̄гсыл «квота» винэ урыл пӯм­ща­лахтуӈкв ве̄рми."
7007,Сакватахтам манос а̄гмыӈ-мосыӈ хо̄тпа рӯпа­тан ат винэ кӯщаит 5-10 со̄тыра са̄вит сол­ко̄ви штраф-олныл пина­вет.
7008,Ты тэ̄ла «ч.1 ст.
7009,5.42 КоАП» нампа РФ са̄к­кон щирыл ва̄раве.
7010,"Рӯпитан колыт суб­сидия-олныл мивет
Ка̄сыӈ рӯпитан кол ань округ миркол па̄лыл субсидия-олныл миве, та̄н та̄нти коланылт акв-тит сакватахтам ос а̄г­мыӈ-мосыӈ хо̄тпа ма̄гыс рӯпитан ма̄ вос щё̄питэ̄­гыт ос рӯпитаӈкв тув вос выганыл."
7011,"Ты ма̄хумн нё̄тнэ ма̄­гыс округ миркол кӯщаит хӯлтнэ нэ̄пак хассыт, тот ты урыл тох хансым о̄лы."
7012,"Хоты кол та̄нти палтаныл тамле э̄лумхо̄лас рӯпи­таӈкв выганыл те, та̄н 72 со̄тыра 690 солко̄вил ми­вет."
7013,Ту­выл а̄гмыӈ-мосыӈ хо̄тпан нё̄тнэ ма̄гыс ос 7 со̄тыра 365 солко̄вил ка̄сыӈ э̄т­пос та̄ставет.
7014,Ты олныт округ мирколныл ойтавет.
7015,"Ты рӯпата ёмащакв вос мины, центр занятости колт рӯпитан ма̄хум ищ­хӣпыӈ ма̄т рӯпата минэ округ департамент ло̄п­сэ̄т ля̄ххал хансэ̄гыт."
7016,"Ту­выл хоты рӯпитан кол сакватахтам хо̄тпа та̄нти палтаныл выгыт те, та̄н ты нэ̄пакыт щё̄питэ̄гыт ос тув те̄тыяныл:
1."
7017,"Заявление-нэ̄пак
2.Справка хансэ̄гыт, тот хансым вос о̄лы – та̄н а̄рнта ат о̄ньще̄гыт, округ бюджетныл вим олныт пуссын ювле ойтсаныл."
7018,"Хотьют ты ва̄рмаль урыл са̄внув ва̄ӈкв те таӈхи, та̄н ты телефон хосыт вос свонитэ̄гыт ос титыглахтэ̄гыт: (3476) 32-05-15."
7019,Ханты-Мансийск ӯст о̄лнэ центр занятости колныл те̄тым ля̄ххал ма̄ньщи ла̄тӈыл Валентина УЗЕЛЬ хансыстэ
7020,Ха̄льӯс район Тӯрва̄т па̄вылт Ӯй йӣквнэ ва̄рмальн  Свердловский область Ивдельский район Ушма па̄вылныл ма̄ньлат ма̄ньщи пыг Евгений Юрьевич Анямов ёхталас.
7021,Ань ты порат тав ва̄т нупыл кит та̄лэ то̄влыс.
7022,Тав а̄нумн такви о̄лупсатэ урыл мощ потыртас.
7023,Лӯсум ма̄ньщи хо̄тпат пе̄с йис о̄лупса щирыл о̄лэ̄гыт.
7024,"Та̄нки о̄лнэ-хӯлнэ наканыл ат ёрувлыяныл, акваг э̄лаль тотыяныл."
7025,Тот о̄лнэ ня̄врамыт ща̄нь ла̄тӈыл ма̄ньта̄гыл потыр­тэ̄гыт.
7026,"Ща̄нянылн, а̄щанылн, щаще̄кванылн, ане̄ква­нылн ха­нищ­тавет, халанылт мāньщи лāтӈыл потыр­тэ̄гыт."
7027,Евгений 1998 та̄лт Ке̄расколыӈъя па̄вылт самын патыс.
7028,"А̄ще рущ хо̄тпа о̄лыс, тав хосат а̄тимыг е̄мтыс."
7029,"Ща̄не ос наме Татьяна Владими­ро­вна Анямова, тав ань Лэ̄пла па̄вылт о̄лы."
7030,Тот хум ва̄рыс.
7031,"О̄йкатэ наме Владимир Тасманов, ма̄ньщи хум, тав тот во̄раим яласы."
7032,Нэ̄г-хумыг ловманкем та̄л аквъёт о̄лэ̄г.
7033,"Лэ̄плат тэ̄н хультсы̄г, ос акв ма̄ньщи хум Николай та̄ккет о̄лы."
7034,Воссыг нэ̄мхотьют а̄тим.
7035,Хумыг та̄лэ-тувет во̄раим яласэ̄г.
7036,Евгений Ке̄расколыӈъя па̄вылт яныгмас.
7037,"Пыг са̄т та̄лэ то̄влыс, Полуночный па̄выл школа-интернатын ханищтахтуӈкве тотвес."
7038,Тот нёлолов класс мус ханищтахтас.
7039,Тувыл та интернат лап-пантвес.
7040,Ня̄врамыт пуссын Серов ӯс школа-интернатын э̄лаль ханищтахтуӈкве ке̄тве̄сыт.
7041,Евгений тот онтолов класс а̄стлас.
7042,Школа а̄стламе юи-па̄лт э̄лаль мāшинал яласан хо̄тпаг ханищтах­туӈкве патхатас.
7043,"Ханищ­тахтын ма̄ныл а̄стыс, ос экза­ме­ныт миӈкве ат ве̄рмы­санэ, такви па̄в­лэ̄н та минас."
7044,"Тот мощ о̄лыс, пыг ар­миян тотвес."
7045,Мāньщи пыг Магни­то­горск ос Самара кит ӯсыг халт связистыг лусытым яласас.
7046,Ма̄ ёлы-па̄лт бункерт ӯнлыс.
7047,Тот яныг планшет о̄лыс.
7048,"Та план­шет хосыт сунсыс, хумус товлыӈха̄пыт нумипа̄лыл тыламлэ̄гыт."
7049,"Товлыӈха̄п акв кӯм миннэ̄тэ юи-па̄лт, таве ёл-хасса­ныл."
7050,"Хоталь мины, та лё̄ӈх акваг сун­сым о̄щсаныл."
7051,Женя ар­мият акв та̄л лусытас.
7052,"Тувыл э̄лаль маныр ва̄руӈкве ос хоталь ми­нуӈкве, тав лусытам ма̄­тэ̄т ёмщакв номсахтас."
7053,Таве̄н во̄рн сака тахха­тас.
7054,Тыима̄гыс армияныл та̄ра юв минас.
7055,Тот ань тыг мус во̄раим ты яласы.
7056,Аквматнакт Ке̄рас­ко­лыӈъя па̄выл ляпат яныг на̄й тэ̄с.
7057,То̄нт то̄ва колыт на̄йн ё̄све̄сыт.
7058,То̄нт ты са̄выӈпа̄лэ ма̄хум Ушма па̄вылн о̄луӈкве ва̄нтлы­сыт.
7059,Тот сосса ма̄хум ма̄гыс йильпи колыт ӯн­ту­ве̄сыт.
7060,Пыг Альбина Алексан­дровна Анямова ане̄к­ватэ ёт Ушма па̄вылн ва̄нтлысы̄г.
7061,"Ань нила та̄­лыг е̄мтыс, тот о̄лэ̄г."
7062,"Евгений такви тот кол о̄с о̄ньщи кос, ос ань ане̄к­ватэ яныг­па̄лаг е̄мтыс, таве̄н нё̄тым о̄лы."
7063,"Ӯльйӣв щё̄питы, вит тоты ос мо̄т колсо̄ри рӯпата ва̄ри."
7064,"Ане̄кватэ̄н янмалтавес
Пыг ма̄ньта̄гыл ане̄к­ватэ̄н янмалтавес, ща̄нь ла̄тӈе ёмщакв ва̄гтэ."
7065,Нё̄р ляпат во̄ркол о̄ньщи.
7066,"Туи порат тот ла̄глыл ё̄мыгты, тэ̄лы ос «Бураныл» тув яланты."
7067,"Таквсы пораг е̄мты, ке̄рнялит ӯнтталы."
7068,Ре̄тыӈ ю̄свой э̄тпос мус атхуйплов са̄виткем нё­хыс пувыс.
7069,Тувыл со̄руп ос во̄р са̄лы мощ алыглы.
7070,"Евгений ла̄вме щирыл, ань ты накт во̄руй мощ­щаг е̄мтуӈкве патыс."
7071,Сака са̄в хо̄тпа во̄раим яла­сэ̄гыт.
7072,"Лӯсум я̄т хӯл о̄с мощща хультыс, туп тэ̄нэ са̄вит пуве̄гыт."
7073,Матыр ка̄тын-паттын ма̄гыс э̄лы ма̄н ялантэ̄гыт.
7074,Тох ты лӯсум ма̄хманув ла̄щал о̄лэ̄гыт.
7075,Та о̄лнэ ма̄ныл та̄н воссыг нэ̄мхотталь минуӈкве ат ка̄саще̄гыт.
7076,Николай МЕРОВ
7077,Ма̄-витув ӯргалан ма̄гыс округувт са̄всыр колыт рӯпитэ̄гыт.
7078,«Самаровский чугас» нампа кол Ханты-Мансийск ӯст 20 та̄л рӯпиты.
7079,Тот са̄в хо̄тпа ма̄-витув ӯргалан щирыл я̄нас рӯпата ва̄ре̄гыт.
7080,"Акв хум Александр Витальевич Бочков тот о̄с са̄в та̄л рӯпиты, тав рущ ла̄тӈыл ла̄ваве - орнитолог."
7081,"Ты хо̄тпат ма̄н ма̄вт о̄лнэ ос тыг ёхталан товлыӈ ӯит ос ӯйрищит ханищ­ты­яныл, уральтыяныл ос ловиньтыяныл."
7082,Тав такви рӯпататэ урыл ля̄ххал тотнэ ма̄хумн тох потыр­тас.
7083,"Тав ла̄выс, ты ва̄рнэ рӯпататэ сака э̄руптытэ."
7084,Ка̄сыӈ та̄л Россия янытыл мощщаг хультум ос мирн ӯргалан матхурип товлыӈ ӯй намыл намаяве.
7085,Мо̄лты 2020 та̄л Та̄рыг янытлан та̄лыг о̄лыс.
7086,Ты 2021 та̄л ос мо̄т тов­лыӈ ӯй намыл пинвес.
7087,"Тав рущ ла̄тӈыл тох ла̄ваве – кобчик, ма̄ньщи ла̄тӈыл ос – хо̄ртхан."
7088,"Хо̄ртханыт о̄с са̄всырыт, то̄ват лэ̄ганыл сэ̄млыт – ты хо̄ртханыт, то̄ваныл лэ̄ганыл я̄ӈкыт – ты ос тӯрвоит."
7089,"Александр Витальевич ма̄-вит ӯргалан тэ̄ла урыл татем сымыӈыщ потыр­тас, потре щирыл та̄ра на̄ӈки – рӯпататэ сака янытлытэ ос товлыӈ ӯит ос ӯйрищит ма̄гсыл сыме сака ща̄рги."
7090,"Хум ла̄выс:
– Тӯяг мо̄ртым ма̄ныл ма̄н ма̄вн ос округув та̄ра са̄в товлыӈ ӯит ос ӯйрищит тыламлэ̄гыт."
7091,"Та̄н тыг ёхтэ̄гыт, ос тыт ва̄с па̄тлуптан пора та о̄выл­тахты."
7092,Лӯи ма̄в мус туп ё̄р ӯит ёхтэ̄гыт.
7093,Манах со̄­тыра ве̄рыста та̄н ты­лам­ласыт ос тыт та па̄т­луп­тавет.
7094,Тыима̄гыс ам ном­тум сака лю̄ль.
7095,"Ам тох ла̄ве̄­гум, тӯяг ва̄сыт, лун­тыт па̄т­луп­таӈкв щар ат ро̄ви."
7096,"Таквсы тай ро̄ви, таквсы мус та̄н са̄вме̄гыт.Ос ре̄гыӈ ма̄н тылам­ла­нэ̄ныл порат лё̄ӈхыт о̄с са̄в товлыӈ ӯй порсы."
7097,Рӯпитан коланылт та̄н музей колнак о̄ньще̄гыт.
7098,Тот таса̄вит ӯйрищ питит ак­ван-атманыл.
7099,"Хум ти­тыглавес, ты во̄рт хо̄н­тым питит тув ва̄рсаныл ма­нос та̄н та̄нти ва̄рум питияныл."
7100,"Александр Бочков ювле ла̄выс, та̄н во̄рн акваг ялантэ̄гыт, ӯс мувлахи во̄рув уральтыяныл, ӯй­рищит тыттын хусапыт са̄всыр ма̄тт йӣвн но̄х-тагатыяныл."
7101,"Ӯйрищитн ро̄внэ тэ̄нут тув пинэ̄гыт, ты щирыл мощ тыттыя­ныл."
7102,"Ӯс ляпат о̄лнэ ӯйри­щит э̄лмхо̄лас палт тув мус та ханьщувласыт, хо̄тпа роттыг те лю̄ли, та̄н ка̄тн исэ̄гыт, щар ат пилэ̄гыт."
7103,"Ты хум Рязань ӯс ляпат о̄лнэ заказникыт рӯпи­тас, тувыл тав Ханты-Мансийск ӯсн рӯпитаӈкве ёхтыс."
7104,"Тот рӯпитаме порат та̄н мортым ма̄ныл ёхтын ва̄сыт ма̄гыс па̄ртныл ху­сапыт ва̄рсыт, ос я̄т, тӯ­рыт ляпат йӣвн но̄х-тага­та̄лсаныл."
7105,"Ань тыт Ханты-Мансийск ӯст тав аквъёт рӯпи­тан ма̄хманэ ёт тамле хусап-колыт о̄с ва̄ре̄гыт, та̄н рущ ла̄тӈыл тох ла̄вавет – дуплянкат."
7106,"Хусахтем ме̄тра карсыт йӣвн, ма̄ныл акв-тит метра вос о̄лы, тув тага­тыяныл."
7107,"Ӯринэ̄кват урыл хум потыртас, та̄н мо̄т товлыӈ ӯй питит хуйнэ мӯӈитн сака новхатэ̄гыт."
7108,"Ос ва̄с манос мо̄т ӯй питит ӯнлы те, та̄н са̄в ӯринэ̄кват ак­ван-атхатым та ва̄с хот-ня̄влыяныл ос мӯӈит ак­вал-аквал тӯлмантыяныл."
7109,"Ань учёный ма̄хум ла̄ве̄­гыт, ӯринэ̄кват мо̄т товлыӈ ӯит халт щар ма̄к номтыӈ ӯиг ты ла̄вавет."
7110,Ка̄сыӈ товлыӈ ӯй ос ӯйрищ урыл ты орнито­лог-хум са̄в потыртаӈкв ве̄рми.
7111,"Ос тав ань ла̄выс, ма̄-витув акваг уральтаӈ­кве э̄ри, ма̄н ё̄ранув хо­сыт во̄ранув сыстамыг вос хуль­тэ̄гыт, тот о̄лнэ во̄­руит, товлыӈ ӯит, ӯйрищит вос са̄в­ме̄гыт."
7112,Валентина УЗЕЛЬ
7113,Москва ӯст ре̄тыӈ ю̄свой э̄тпос ва̄т нупыл хо̄т хо̄талныл ва̄т нупыл нёлолов хо̄тал мус ща̄нь ла̄тыӈ ханищтан ма̄хум сапра̄нияныл о̄лыс.
7114,Таве Фонд национальных проблем образования РАНХиГС намаим колн  ва̄рыглавес.
7115,Тув Россия 18 са̄всыр ма̄ныл ня̄врамыт ха­нищ­тан 36 хо̄тпа ёхта­ласыт.
7116,Мо̄лты та̄лт ты ма̄хум та̄нки халанылт все­российский касылыт кассыт ос Президент па̄лыл грант-олныл май­ве̄сыт.
7117,Ань ос та̄н э̄лаль тотнэ рӯпатаныл ос про­ек­таныл о̄вылтыт потыр­тасыт.
7118,"Хӯрум хо̄тал сыс тот ха­нищтап о̄лыс, тувыл е̄ӈта пасан ва̄тат ща̄нь ла̄тыӈ ханищтан Концепция-нэ̄пакн хансым ва̄рмалит та̄ра-паттысыт ос э̄рнэ ла̄тыӈ хӯлтсыт."
7119,"Та юи-па̄лт Ингушетия, Кабар­дино-Балкария, Марий Эл, Удмуртия, Хакасия, Чечня, Чувашия ос Лӯима̄ ма̄нытныл ёхталам педа­гогыт ня̄врамыт хумус ща̄нь ла̄тӈыл пӯмщалы­яныл, ханищ­тыяныл – та щирыл та̄нки халанылт ма̄щтырыг кассыт."
7120,"Округувныл хӯрум нэ̄квет тув ялсыт - тыи Ханты-Мансийск ӯст «Лылыӈ со̄юм» колт рӯпитан нэ̄ Раиса Мартыновна Гаврильчик, Касум па̄вылт ма̄нь ня̄врамыт ханищтан нэ̄ Любовь Викторовна Захарова ос Сургутский район Лямино па̄выл школат ханты ла̄тыӈ ханищтан нэ̄ Галина Павловна Лаптева."
7121,"Та̄н пуссын округ касылытт о̄лум порат мо̄т ханищтан хо̄тпат халт но̄х-патыгласыт: Галина Лаптева - 2017 та̄лт, Любовь Захарова - 2019 та̄лт, Раиса Гаврильчик - 2020 та̄лт."
7122,Та юи-па̄лт та̄н Москван мо̄т ма̄т но̄х-патум хо̄тпат ёт э̄лаль касуӈкве ке̄тыглаве̄сыт.
7123,"Ань ты порат та̄нки ва̄рыглам манос хотты хо̄тпат щё̄питāлнэ рӯпа­танылт маныр тэ̄лат ва̄р­сыт, ты о̄вылтыт тот по­тыртасыт ос мо̄т мӯй ми­рыт тэ̄ланыл пӯмщала­са­ныл."
7124,"Раиса Гаврильчик РФ Общественный палатат ос Лӯима̄, Сибирь, Дальний Восток сосса мирыт ассоциация-коланылт «Культура народа в чемодане» нампа проект Москват суссылтас."
7125,"Ты чемодан кӣвырт ма̄ньщи ма̄хум маснутаныл, пормасаныл акван-атым о̄лэ̄гыт ос пормас такталанэ порат ща̄нь ла̄тӈыл наманыл ла̄вавет ос матыр ты урыл потыртэ̄гыт."
7126,"Ты о̄вылтыт «Лылыӈ со̄юм» коланылт кина-охса по̄слым о̄лы, на̄н ты ло̄псыт сунсэ̄н:
https://youtu.be/-XjJAjqcNOU
."
7127,Ань тамле пӯмыщ ва̄рмаль са̄всыр ма̄ныл ёхталам ханищтан хо̄тпатн сака мӯстыс.
7128,Та̄н о̄с акв тамле тэ̄ла щё̄питаӈкве таӈхе̄гыт.
7129,"Любовь Захарова ва̄т нупыл ат арыгкем та̄л школат рӯпиты, тав ла̄выс, ань ня̄врамыт ща̄нь ла̄т­ӈыл ханищ­танэ̄тэ порат интерактивный па̄рт та­ве̄н ёмас нё̄тмил тоты."
7130,"Тот по̄слын утыт пуссын сус­сылтаӈкве ро̄ве̄гыт, ла̄т­ӈыт кӯпнитнувег ханса­вет."
7131,"Галина Лаптева ва̄т арыгкем та̄л рӯпиты, тав школа-интернатн ёхта­лан сосса а̄гирищит-пыг­ри­щитн сака нё̄ты."
7132,"Тав потрыт ос стихыт хансы, сургут­ский диалект ханты ла̄тыӈ ханищтан нэ̄па­кыт щё̄питас."
7133,Ты э̄тпос нёлоловхуйплов хо̄талт Галина Павловна 55 та̄лэ то̄влыс.
7134,"Ма̄н таве янытлылӯв, пуста̄гыл вос о̄лы, са̄в щуниӈ, со̄тыӈ хо̄тал вос о̄ньщи, пӯмыщ потрыт, стихыт э̄лаль вос хансы."
7135,"Ты хӯрум нэ̄квет ня̄в­ра­мытн э̄руптавет, рӯпата­ныл ма̄гыс пӯмащипа ла̄тӈыл ла̄вавет, та̄н са̄в­сыр мо̄т мирытн о̄с вос ва̄вет."
7136,Тамара МЕРОВА
7137,Округув янытлан хо̄­талыл на̄нан сымыӈыщ янытлыянум!
7138,Пе̄с йис пора та̄гыл ма̄ньщи ос ханты ма̄хум о̄лнэ ма̄в – со̄тыӈ ма̄г ла̄ваве.
7139,Ань тыт сосса ма̄хум ёт 60 са̄всыр мирыт юртыӈыщ о̄лэ̄гыт.
7140,"Та̄н ты ма̄ о̄с яныт­лэ̄гыт, э̄руптэ̄гыт, та̄н ма̄г­сыланыл ты ма̄ ос щуниг ма̄г е̄мтыс."
7141,"Ма̄н округув – щёлыӈ, тыт са̄в ма̄-во̄й но̄х-виве, тыт ёмас, сымыӈ ма̄хум о̄лэ̄гыт, та̄н са̄в рӯпитэ̄гыт, ня̄враманыл тыт янмалтэ̄гыт."
7142,"Я̄тил ма̄хум, округ янытлан хо̄талыл яныт­лыянум."
7143,Ка̄сыӈ ще̄мьят со̄тыӈыщ ос щуниӈыщ вос о̄лы.
7144,"Ма̄н пуссын пус­та̄гыл э̄лаль вос о̄лэ̄в, ка̄ркамыг э̄лаль вос рӯ­питэ̄в."
7145,Ма̄нки пе̄с йис ва̄рма­лянын э̄лаль тоты­янӯв ос о̄лнэ ма̄кев аквта щирыл э̄руптаӈкве паты­лӯв!
7146,Ялпыӈ хо̄талыл на̄нан янытлыянум!
7147,Сосса ма̄хум Ассамблея кӯщай хум Еремей Айпин ке̄тум потыр ма̄ньщи ла̄тӈыл Л.
7148,ТЕТКИНА хансыстэ
7149,"Округ Думат рӯпитан депутатыт хӯрмит сапра̄нияныл  яныг таквс э̄тпос 25 хо̄талэ̄т о̄лыс, та порат та̄н 50 са̄ккон пирмайтасыт."
7150,Ма̄хум э̄лы-па̄лт о̄влэ̄т яныг кӯщай нэ̄ Наталья Комарова та̄л сыс ва̄рум рӯпататэ урыл потыртас.
7151,"Са̄в ня̄врам янмалтан āтят о̄с тах янытлавет
Ка̄ркамыг рӯпитан ма̄хум, са̄в ня̄врамыт ян­малтан ще̄мьят янытлан ма̄гыс нэ̄пакыт урыл потыр о̄лыс."
7152,Ат манос тыгыл са̄внув ня̄врамыт янмал­тан хум хо̄тпат ма̄глын тагатан «Отцовс­кая слава» нампа по̄сыл янытлаӈкве тах патавет.
7153,Тамле по̄сыл ма̄н окру­гувт 15 арыгкем та̄л о̄лнэ хум хо̄тпат туп мивет.
7154,Мо̄т по̄с «Гордость Югры» намаим о̄лы.
7155,"Са̄в та̄л ле̄ккарыг, ня̄врам ханищтан хо̄тпаг, спорт щирыл ос мо̄т са̄всыр рӯпата ва̄рнэ хо̄тпат тах янытлавет."
7156,"Хӯрмит по̄с тох намаявес – «За укрепление дружбы», ты ос са̄в та̄л ка̄ркамыг рӯпитан ма̄хум, округув ма̄гсыл э̄рнэ тэ̄ла тотнэ хо̄тпат ос общественный организацият рӯпитан ма̄хум мивет."
7157,"Олныл нё̄тавет
Ма̄н округувт хӯрум манос нила ня̄врам ян­малтан ще̄мьят «Югор­ский семейный капитал» нампа олныл та̄ставет."
7158,2022 та̄лт ня̄врамыӈ ще̄мьятн ты олныл 35 со̄тыра солко̄ви виӈкве ро̄ви.
7159,Хӯрум со̄тыра 500 арыгкем ще̄мьят ты олн-нё̄тмил ма̄гсыл нэ̄пака­ныл ке̄туӈкве тах ве̄рме̄­гыт.
7160,"Тамле нё̄тмил 2020 та̄л яныгпо̄ль э̄тпосныл коронавирус-а̄гм нэ̄глум пораныл ва̄рвес, та па̄с­ныл 11 со̄тыра арыгкем ще̄мьят заявление-нэ̄пак хассыт ос олн-ло̄мт висыт."
7161,"Олн та̄стувес
Депутатыт хӯрум 2022, 2023 ос 2024 та̄лыт ма̄гсыл хансым бюджет та хо̄талэ̄т о̄с пирмайта­сыт."
7162,"Округ Дума кӯщай Борис Хохряков ла̄выс:
– Ань щар са̄в на̄лок-олн ма̄-во̄й но̄х-винэ компаният ойтэ̄гыт, та̄н пуссын аквъёт округ бюджетын 94% са̄вит олн мыгыт."
7163,"Ты олнытыл 71% са̄вит олн мир пусмалтан, ня̄в­рамыт ханищтан ма̄гсыл, лё̄ӈх ва̄рнэ, школат, пӯль­ницат ӯнттын, ма̄хум нё̄тнэ ма̄гсыл ос са̄в мо̄т э̄рнэ тэ̄лат нупыл холтавет."
7164,"Депутат-хо̄тпат по̄хын ке̄тве̄сыт
Ханты-Мансийский район Кедровый па̄вылт рӯпитан депутатыт рӯпитаӈкве воссыг ат патэ̄гыт."
7165,"Ты та̄л сӯкыр э̄тпос 19 хо̄талэ̄т пе̄риян ва̄рмаль о̄лыс, то̄нт Кедровыйт о̄лнэ мир ос та̄нки па̄влыӈ депутатыт пе̄риясыт."
7166,"Тувыл тув пе̄риим хо̄тпат сап­ра̄­нин акван ат атхаты­гла­сыт ос рӯпатаныл щар ат ва̄рсаныл, тыима̄гсыл по̄хын та ке̄тве̄сыт."
7167,"Прививка та̄л нэ̄мхотталь ат та̄ртаве̄н
«О санитарно-эпидеми­о­логическом благо­по­лу­чии населения» нампа нэ̄пак Россият ань хас­вес."
7168,Сапра̄нит ты нэ̄пак урыл ма̄хум о̄с потырта­сыт.
7169,"Са̄всыр пормасыт тыналан яныг ла̄пкан, кина суснэ колын, тэ̄нэ колын прививка ва̄рим та̄л ма̄хум та̄ртуӈкве ат па­тавет."
7170,"Борис Хохряков ла̄выс, ань тамле нэ̄пак Россия янытыл са̄в областит ос краит пирмай­тавес."
7171,Ма̄н округувт ты нэ̄пак мо̄тыт та̄л о̄йттур э̄тпос о̄выл хо̄талэ мус рӯпитаӈкве тах паты.
7172,"Рӯпатаныл урыл китыглаве̄сыт
Счётный палата-колт, ӯйхулыт пусмалтан служ­бат, Югорский фонд­ыт рӯпитан кӯщай хо̄тпат та̄нки рӯпатаныл урыл сапра̄нит о̄с потыртасыт."
7173,Югорский фондыт кӯщай хум Александр Бойко сака хоса китыглавес.
7174,"Депутатыт ла̄всыт, то̄ва ӯсытыт ос па̄влытыт ко­лыт сака лю̄льсаӈ ва̄р­ве̄сыт, то̄ва колыт нас тох хультуптавет, э̄лаль ёмащакв аты щё̄питавет."
7175,Депутат-хо̄тпат ты та̄р­витыӈ ва̄рмалит та̄ра-паттуӈкве ла̄вхатсыт.
7176,Ӯйхулыт пусмалтан службат рӯпитан кӯщай Алексей Зуев ӯльнаг ха̄йтыгтан кӯтьвыт урыл о̄с сака хоса китыглавес.
7177,Ань ка̄сыӈ районт ос яныг ӯст кӯтьвыт о̄щнэ колыт ӯнттуӈкве патавет.
7178,Ты тэ̄ла ма̄гсыл округ миркол са̄в олн мо̄тыт та̄л тах холты.
7179,То̄ва депутатыт ты нэ̄пак пирмайтаӈкве ат ка̄саще̄гыт.
7180,"Та̄н ла̄ве̄гыт, ты рӯпата ма̄гсыл ка̄сыӈ та̄лныл са̄внув олн тах э̄рмыглы."
7181,Юи-о̄выл пирмайтым нэ̄пак щирыл Александр Новьюхов округ Дума­ныл по̄хын ке̄твес.
7182,Тав Москва ӯст Совет Федера­циян рӯпитаӈкве минас.
7183,Ань ма̄ньщи нэ̄ Татьяна Степановна Гоголева округ Дума депутатыг паттувес.
7184,Людмила ТЕТКИНА
7185,Ма̄н ма̄вт рӯпатта̄л о̄лнэ мир акваг нё̄тмилыл ва̄равет.
7186,"Хотты ма̄хум рӯпата ат ке о̄ньще̄гыт, та̄н «Центр занятость» колн нэ̄паканыл ке̄туӈкве ве̄рме̄гыт."
7187,Тот та̄н рӯпатал кинсавет.
7188,Ань ма̄ янытыл мир хащта̄л а̄гмыл е̄мтэ̄гыт.
7189,Тыима̄гыс 2020 та̄лныл «Центр занятость» колт рӯпитан хо̄тпат ищхӣпыӈ ут хосыт заявление-нэ̄пакыт пирмайтэ̄гыт.
7190,Ма̄хум та̄нки тэ̄ланыл урыл «Госуслуги» интернет ло̄пс хосыт потыр тув ке̄туӈкве ве̄рме̄гыт.
7191,Тот на̄н ёмщакв хансэ̄н - хо̄т о̄лэгы̄н ос маныр рӯпата ва̄руӈкве ха̄сэгы̄н.
7192,Хо̄тпа ты колн такви о̄с ялуӈкве ве̄рми.
7193,"Округувт о̄лнэ мир та̄н халанылт сосса мāхум ты ва̄рмаль щирыл нё̄тавет:
– ма̄хум э̄рнэ рӯпатал кинсавет;
– хо̄тпа хо̄т рӯпитаӈкве ка̄сащи, ты ва̄рмаль щирыл ханищтахтуӈкве ке̄таве;
– рӯпатта̄л хо̄тпа номтэ лю̄лиг ке о̄лы, тав ётэ тот психолог-хо̄тпа потырты, та̄рвит ва̄рмаль урыл ул вос номсыс;
– хотты э̄лумхо̄лас матыр рӯпата хосыт тыт манос э̄лы ма̄т ханищ­тахтуӈкве ка̄сащи ке, тав ханищтахтын ма̄н патхатуӈкве нё̄таве;
– тувыл 14 ос 18 та̄л яныт ня̄врамыт, ханищ­тахтын пораныл оигпи о̄с матыр рӯпатал мивет;
– ханищтахтын ма̄ныл а̄стлан ма̄ньлат ма̄хум, хотьютаныл 25 та̄ланыл то̄в­лыс, та̄н о̄с рӯпата хо̄нтуӈкве нё̄тавет."
7194,Рӯпатта̄л о̄лнэ сосса мир ма̄гыс о̄с нё̄тмил ва̄­раве.
7195,"Хо̄тпа рӯпата хо̄н­туӈ­кве ат ке ве̄рми, тав кит э̄тпосн хотты рӯпатал хо̄нтаве."
7196,"Ханты ос ма̄ньщи хо̄тпатн «Центр занятость» колн миннэ порат, нам-нэ̄пак ос паспорт ёт виӈ­к­ве э̄ри."
7197,"Хотты сосса хо̄тпат община, пе̄рма манос мо̄т рӯпата та̄нки ва̄руӈкве ка̄саще̄гыт ке, ты тэ̄ла щирыл «Центр занятость» колт та̄н ма̄гсыланыл олн та̄стым о̄лы."
7198,Округувт о̄лнэ ма̄хум та̄нки рӯпа­таныл ва̄руӈкв о̄вылта­нэ̄ныл порат 220 со̄тыра солко̄вил олн-нё̄тмилыл ойта­вет.
7199,Нё̄тмил ва̄рнэ колт тав ты тэ̄ла урыл ёмщакв потыртаве ос анкета-нэ̄пак хансуӈ­кве ла̄ваве.
7200,Ос рӯпататэ урыл бизнес-план хан­суӈ­кве нё̄таве.
7201,"Ты э̄рнэ ва̄рмалит щё̄питанэ̄тэ юи-па̄лт, таве̄н заявление-нэ̄пак ос договор-нэ̄пак хан­суӈкве э̄ри, тувыл ущта нё̄тмил-олныл ойтаве."
7202,Нāлок-олн ойтнэ колн ялуӈкве о̄с э̄ри.
7203,Ты ва̄рмаль та̄ра-пат­тын ма̄гыс «Центр занято­сть» колт рӯпитан хо̄тпат ёмщакв китыглэ̄н.
7204,"Та̄н Ханты-Мансийск ӯс, Карла Маркса ӯсхулыт, 12 колт рӯпитэ̄гыт."
7205,"Телефонаныл: 8 (3467) 32-21-88, тув свонитэ̄н."
7206,«Центр занятость» колныл ке̄тым ля̄ххал ма̄ньщи ла̄тӈыг Н.
7207,МЕРОВ толмащластэ
7208,Округ Думат рӯпитан депутатыт ос ам о̄лнэ ма̄те̄в 91 та̄лэ то̄влум кастыл на̄нан янытлыя­нӯв!
7209,"Пе̄с йис та̄гыл ос ань ма̄н Югра ма̄вт ё̄р, та̄ксар  ос сымыӈ хо̄тпат о̄лэ̄гыт."
7210,"Хуньт пе̄с порат тыт, Западный Сибирьт, сытамыг о̄лыс, ань юи-о̄выл та̄лытыт таса̄вит йильпи ӯсыт, па̄влыт тэ̄лапасыт, ӯсхулыт, колыт сака нё̄тнэг ва̄равет, ма̄н округув мо̄т регионыт халт ва̄нэ̄г е̄мтыс."
7211,"Ма̄-во̄й ос газ но̄х-виве, тыил щёлыӈыг е̄мтэ̄в, са̄в э̄рнэ колыт ӯнттуӈкве ве̄рме̄в."
7212,"Ма̄хум о̄лупса­ныл ёмщаквег ва̄рнэ ма̄гсыл ёмас программат пирмайтавет, ня̄врамыт ос ма̄ньлат хо̄тпат вос ханищтахтэ̄гыт, вос номтыгтэ̄гыт."
7213,"Ва̄им, Югра ма̄т о̄лнэ миртев ва̄рнэ рӯпатаныл, ёмас тэ̄ланыл хосыт ма̄в тамлег о̄лы, на̄н сэ̄ръёрыг ос номсахтым матыр ва̄руӈкве о̄вылтахтэ̄гын, таима̄гыс рӯпатан та а̄ртми."
7214,"На̄н, я̄тил рума­те̄нум, Юграв э̄лаль о̄лнэ хо̄талэ ка̄сыӈ та̄л ёмасыг вос о̄лы, ёл-по̄йтта̄л рӯ­питэгы̄н."
7215,Пуӈкыт о̄щнэ номта­нын ма̄к тэ̄лаг вос е̄мтэ̄­гыт.
7216,"Я̄тил юртанум, пус­та̄гыл са̄в та̄л о̄лэ̄н, ты ялпыӈ хо̄талув пуссын округ мирув ма̄гсыл туп ща̄гт вос тоты."
7217,"Югра ма̄в, нам­хо̄талыл наӈын янытлылӯв!"
7218,Округ Дума кӯщай хум Борис Хохряков мир янытлан потре ма̄ньщи ла̄тӈыл Г.
7219,КОНДИНА хансыстэ
7220,Ма̄н округувт о̄лнэ сосса мирыт са̄всыр щирыл ань нё̄тавет.
7221,Кит та̄л ювле хультум порат та̄н ма̄гсыланыл «Устойчивое развитие коренных малочисленных народов Севера» нампа нэ̄пак пирмайтавес.
7222,Ты яныг программа хосыт внутренний политика департаментыт рӯпитан кӯщаит пуӈктотэ̄гыт ос мо̄т са̄т департаментыт рӯпитан ма̄хум сосса ще̄мьят нё̄тыяныл.
7223,"Са̄лы ёвтнэ тэ̄ла
2020 та̄л оигпам э̄лы-па̄лт ты нэ̄пакн йильпи ла̄тӈыт хасве̄сыт."
7224,"Ань са̄внув  ма̄ньщи, ханты ос ё̄рн ще̄мьят олн-нё̄тми­лыл та̄ставет."
7225,Мо̄лты та̄л кӯщаит са̄лыт ёвтнэ ва̄рмаль урыл йильпи ла̄тыӈ тув хассыт.
7226,"Ты э̄лы-па̄лт пе̄с йис ма̄нылт о̄лнэ ще̄мьят соглашение-нэ̄пак хосыт ма̄-во̄й но̄х-винэ компа­ни­ян ке нё̄тве̄сыт, та̄н са̄лы ёвтнэ ма̄гсыл ол­ныл ат майве̄сыт."
7227,"Ань та̄н та̄нки нэ̄паканыл ке̄туӈ­кве о̄с ве̄рме̄гыт, олныл ювле ойтавет."
7228,"Ты та̄л лов э̄тпос сыс са̄в са̄лыӈ ще̄мьят ты нё̄т­милыл майве̄сыт ос са̄­выӈ­па̄лэ олныл нё̄тве̄сыт, ам внутренний политика департаментыт сосса ма̄хум отделт рӯпитан нэ̄ Екатерина Сапожникова ты урыл китыгласлум."
7229,"Тав ла̄выс:
– Пе̄с йис ма̄т о̄лнэ хо̄тпан договор-нэ̄пак щирыл са̄лы ёв­туӈкве э̄ри."
7230,"Ос нэ̄пака­нэ ма̄навн ке̄туӈкв, ос ты юи-па̄лт ущ ма̄н таве олныл нё̄тылӯв."
7231,"Тувыл сосса ма̄хум са̄лы ат ёв­тэ̄гыт, мо̄т хантыт ёт пормас ма̄гсыл пе̄нт­хатэ̄гыт."
7232,"Та̄н во̄рт о̄лэ̄гыт, са̄в­сыр договор-нэ̄пакыт хансуӈкве щар ат ка̄са­ще̄гыт ос са̄лыяныл ма̄г­сыл олн-нё̄тмил виӈкве ат ве̄рме̄гыт."
7233,Ты та̄л сыс ты олн-нё̄тмил нэ̄м­хоть­ют аты вис.
7234,"Ты программат тох  хансым о̄лы – ханты, ма̄ньщит ос ё̄рн ще̄мьят о̄влэ̄т та̄нки са̄лы вос ёвтэ̄гыт, тувыл 70% са̄вит холтум олнаныл ювле та̄ставет."
7235,Тамле нё̄тмил акв щёс туп миве.
7236,"Ще̄мья 15 са̄лы ёвтуӈкве ве̄рми, акв ӯйхул ма̄гсыл лов со̄тыра солко̄вил миве."
7237,"Йильпи щирыл нё̄тавет
2021 та̄л па̄сныл пе̄с йис ма̄т о̄лнэ ще̄мьят о̄с йильпи нё̄тмил выгыт."
7238,"Та̄н ӯльюв сартнэ ут ке ёвтэ̄гыт, то̄нт 50 со̄тыра солко̄вил ювле ойтавет, пилорама ёвтум хо̄тпат 260 со̄тыра солко̄ви ювле выгыт."
7239,"Ос квадроцикл ке ёвтэ̄гыт, тыима̄гсыл 300 со̄тыра солко̄вил та̄ста­вет."
7240,"Екатерина Сапожни­кова ла̄выс:
«
Ты нё̄тмил винэ ма̄гсыл са̄в хо̄тпат нэ̄паканыл ты та̄л ке̄т­саныл."
7241,"Лов э̄тпос сыс 13 хо̄тпат олныл та̄стысанӯв, та̄нанылн нё̄тнэ ма̄гсыл 5 млн 100 со̄тыра солко̄ви холтсӯв»."
7242,"Ханищтахтан ма̄гсыл олныл о̄с ойтавет
Ос ты та̄лныл сосса хо̄тпа ма̄нь тракторыл, квадроциклыл ос мо̄т ма̄нь ма̄шинал ханищ­тах­туӈкве ке ялы, ойтум олнанэ о̄с ювле мивет."
7243,Тав ханищтахтын ос тув ялме ма̄гсыл 19 со̄тыра солко̄вил ювле ойтаве.
7244,"Э̄лумхо̄лас мотор­ха̄пыл яласан ма̄г­сыл ханищтахтуӈкве ке мины, 22 со̄тыра солко̄вил тах та̄ставе."
7245,Тамле олн-нё̄т­мил пе̄с йис ма̄т ос ма̄нь па̄вылквет о̄лнэ ма̄хум о̄с мивет.
7246,"Ты нэ̄пак щирыл, во̄раян хо̄тпат писа­лил па̄тлуптаӈкве ханищтах­тынэ̄ныл ма̄гсыл о̄с ол­ныл нё̄тавет."
7247,"Э̄лумхо̄лас ханищтахтуӈкв ке мины, тав тыгле-тувле ялнэ билет ма̄гсыл ойтум олнанэ ос ханищтахтын ма̄гсыл лов со̄тыра сол­ко̄вил ойтаве."
7248,"Екатерина Сапожни­кова ты урыл ла̄выс:
– Лов э̄тпос сыс ты олн винэ ма̄гсыл мāхум нэ̄пака­ныл ма̄навн о̄с ке̄тсыт."
7249,Та̄н пуссын олн ювле висыт.
7250,"То̄ва ма̄хум писаль о̄щнэ ма̄гсыл, мо̄­таныт тракторыл, ха̄пыл яла­саӈ­кве ханищ­тахта­сыт."
7251,Та̄н пуссын олныл ювле ойтсанӯв.
7252,"Хультум олныт мо̄тыт та̄лт холтавет
2021 та̄лн сосса мир программа нупыл сāв олн хансыгла­вес."
7253,Тувыл ты та̄лт сосса мир ма̄ньха̄пыл касуӈкве ос «Витхон хо̄тал» яныт­лаӈкве Нефте­юган­ский район «Сказка» нампа ӯщлахтын ма̄н акван ат атыглавес.
7254,"Ма̄ янытыл о̄лнэ са̄лыӈ ма̄хум Ханты-Мансийск ӯсн о̄с ат во̄выглаве̄сыт, рущ ла̄тӈыл ты ва̄рмаль «Всемирный Конгресс оленеводов мира» на­маим о̄лы."
7255,Ты ялпыӈ хо̄талыг ва̄рнэ ма̄гсыл са̄в олн хансыглавес ос корона­вирус-а̄гм паттат ат ва̄рыг­лавесы̄г.
7256,"Хультум олныт 2022 та̄лт холта­вет, округ мир­колныл сосса ма̄хумн нё̄тнэ ма̄гсыл сāв олн хассыт."
7257,Людмила ТЕТКИНА
7258,"Ты та̄л Клавдия Васильевна Афанасьева, такви о̄парищ наме Сайнахова, яныг таквс э̄тпос ва̄т нупыл хо̄тыт хо̄талэ̄т са̄тлов та̄лэ то̄влынув."
7259,Ты ма̄ньщи э̄ква педагогический наукат кандидатыг о̄лыс.
7260,Э̄ква сосса ня̄врамыт ма̄гыс ханищтахтын нэ̄­пакыт хансыс ос та̄ратас.
7261,Ща̄нь ла̄тыӈ э̄лаль тотнэ ма̄гыс са̄в э̄рнэ рӯпата ва̄рыс.
7262,"Ты ве̄щкат ма̄ньщи э̄ква о̄лупсатэ хумлег о̄лыс, ма̄н ань э̄лаль хан­сэ̄в."
7263,"Клавдия Васильевна Ха̄льӯс район Сӯкыръя па̄вылт 1951 та̄лт самын патыс, тот яныгмас."
7264,Школа а̄стламе юи-па̄лт а̄ги матахмат э̄тпос Сӯкыръя па̄выл интернатт ня̄вра­мыт ӯргалым рӯпитас.
7265,Тувыл Салехард ӯсн э̄лаль ханищтахтуӈкве минас.
7266,"Тот ӯйхул пусмал­тан хо̄тпаг мощ ханищ­тахтас ос а̄гмыл е̄мтыс, тыи ма̄гыс ханищтахтын ма̄ныл по̄йтыс, такви па̄влэ̄н ювле минас."
7267,Сӯкыръят атахкем та̄л клуб-кол кӯщаиг рӯпитас.
7268,То̄нт па̄влыӈ мирн са̄в щёс депутатыг пе̄рия̄л­вес.
7269,"Тав Ха̄льӯс район советн ялантāлыс, тот ма̄хум тэ̄лат урыл потыр­тас, та̄на­нылн нё̄тыс."
7270,Ос ка̄ркам а̄ги э̄лаль ханищтахтуӈкве сака ка̄сащас.
7271,Тыима̄гыс 1975 та̄лт тав Ленинград ӯсн А.И. Герцен нам о̄щнэ лӯима̄ институтн ханищ­тахтуӈкве минас.
7272,"Тот рущ ла̄тыӈ, литература ос ма̄ньщи ла̄тыӈ ва̄рмаль щирыл ханищтахтас."
7273,Та институт а̄стламе юи-па̄лт Клавдия Василь­евна Ханты-Мансийск ӯсн ёхтыс.
7274,Тот о̄влэ̄т педучилищат ня̄врамыт ханищтас.
7275,"Тувыл ма̄ньлат нэ̄ 1981 та̄лт наука тэ̄ла щирыл ханищтахтуӈкве номылматас, тыима̄гыс аспирантуран патхатас."
7276,То̄нт ма̄ньщи ла̄тӈыл са̄всыр программат ос пособие-нэ̄пакыт школат ма̄гыс хансуӈкве ос та̄ратаӈкве патыс.
7277,Ётыл тав кандидатский диссертация вуянтастэ.
7278,Тувыл ос наука рӯпата ва̄рнэ институтыт мощ рӯпитас.
7279,Та юи-па̄лт ос Ханты-Мансийский округувт сосса ня̄врамыт ханищтан ва̄рмалит э̄лаль тотнэ кӯщаиг о̄лыс.
7280,1998 та̄лт Клавдия Васильевна А̄с-угорский мир этнообразователь­ный кафедра кӯщаиг паттувес.
7281,Округ янытыл са̄всыр ма̄ныл ня̄врамыт ханищтан хотпат тав палтэ э̄лаль ханищтах­туӈкве ёхталасыт.
7282,"Нэ̄ школат рӯпитан учителит ма̄гыс пособие-нэ̄пакыт хансыс, та̄наныл акваг хӯлтыгласанэ ос ханищ­тасанэ."
7283,Ты та̄л во̄ртур э̄тпост Клавдия Васильевна а̄ти­мыг е̄мтыс.
7284,Тав ма̄н ща̄нь ла̄тӈув сака э̄руптастэ.
7285,"«Лӯима̄ сэ̄рипос» нампа газета ущты ва̄рим порат, тав о̄с са̄в нё̄тыс."
7286,Аквматнакт ты газетат кӯ­щаиг рӯпитас.
7287,Тот пуссын аквъёт нёлса̄т са̄виткем са̄всыр потыр ос ля̄ххал ма̄ньщи ла̄тӈыл хансыглас.
7288,Тамле ты ёмас ма̄ньщи хо̄тпакве о̄лыс.
7289,"Ма̄н, ма̄ньщи мир, ты номтыӈ э̄ква акваг номуӈкве патылӯв."
7290,Николай МЕРОВ
7291,Ня̄врамыт ханищтан ма̄гсыл са̄в а̄гит-пыгыт тамле профессиян ханищтахтуӈкве вуйхатэ̄гыт.
7292,Ос э̄лаль рӯпитаӈкве мо̄рсыӈ хо̄тпа патхаты.
7293,Ма̄н ань акв ма̄ньлат ма̄ньщи а̄ги урыл потыр­таӈкве таӈхе̄в.
7294,"Марина Алексеевна Бусаедова, такви а̄ги о̄парищ наме Мерова, Саранпа̄вылт самын патыс ос яныгмас."
7295,"Ма̄нь пора та̄гыл та̄в «Са̄лы лё̄ӈх» ансамблин ялантаӈкве патыс, тот музыкальный школа о̄лы, та̄наныл та порат Дмитрий Георгиевич Агеев ханищтасанэ."
7296,"Марина та̄ра са̄ӈквыл­тапыл са̄ӈквылтаӈкве ханищтаӈкв патвес, ты коныпал тав ма̄ньщи ла̄тӈыл ёмщакв э̄ргыс."
7297,"Дмитрий Георгиевич сунсы, а̄гирищкве татем ты ёмщакв са̄ӈквылты,  таве сымыӈыг ханищ­таӈкве вуйхатас."
7298,"Мо̄т ня̄врамыт ёт та̄н округув ос мир янытыл ма̄ньщи э̄ргыт, йӣквыт суссылтым яласасыт."
7299,Мо̄т ма̄хум ма̄ньщи та̄ныт са̄ӈквылтаӈкве ханищта­сыт.
7300,Са̄всыр касылытын ялантасыт.
7301,"Ха̄льӯст ва̄тихал «Божий дар» нампа касыл ва̄рыг­лавес, тот Агеев-о̄йка ханищтам ня̄врамыт ак­ваг о̄выл местат вуй­ласыт, та̄н мӯйлупсатыл майлуве̄сыт."
7302,Марина юн са̄в янытлан нэ̄пакыт ос мӯйлупсат о̄ньщи.
7303,"Тав школат ханищ­тахтаме̄т, то̄нт ня̄врамыт ёт рӯпитан нэ̄ Валентина  Дмитриевна Перова ёт тэ̄н Ханты-Мансийск ӯсн во̄виньта̄лвесы̄г, педаго­ги­ческий колледжит рӯ­питан ма̄хум са̄ӈквылтаӈ­кве ханищтасанэ̄н."
7304,Ётыл тав ты колледж о̄с а̄стлас.
7305,"Матъёмас тамле школа о̄лы, хо̄т ня̄врамыт ма̄ньщи та̄ныт са̄ӈквылтаӈкве ханищта­вет, са̄выӈпа̄лэ ты хосыт э̄лаль о̄лнэ посыӈ лё̄ӈх хо̄нтэ̄гыт."
7306,"Колледж а̄стламе юи-па̄лт Саранпа̄влэ̄н минас, тот школан рӯпитаӈкве вуйвес, ня̄врамыт э̄ргуӈ­кве, йӣквуӈкве ханищ­тыянэ."
7307,Марина Алексее­вна такви рӯпататэ сака э̄руптытэ.
7308,"Тот школат са̄в ёмас учителит рӯпитэ̄гыт, ущ ёхтуме порат таве̄н та̄н акваг нё̄тсыт, хӯл­тыгласаныл, маныр ос хумус ва̄руӈкве э̄ри."
7309,"Мо̄лты ханищтан хо̄тпат халт касыл о̄лыс, Марина Алексеевна Ха̄льӯсн ялыс, тот ма̄хманэ халт касыс."
7310,"Марина Алексеевна акв а̄ги янмалты, наме Аксинья, тав титыт клас­сыт ханищтахты."
7311,Āгитэ такви щаще̄кватэ намыл намтыстэ.
7312,"Щаще̄кватэ Мерова Аксинья Степа­новна о̄лыс, тав округ янытыл ва̄йвес, «Народ­ный мастер России» нам о̄ньщас, мӯтраӈ э̄ква о̄лыс, тав мо̄йтанэ-пот­ранэ учёный хо̄тпатын нэ̄пакытын хасве̄сыт."
7313,Марина Алексеевна омаге-а̄тяге сас ма̄ньщи хо̄тпаг.
7314,"Оматэ Ирина Андреевна, такви о̄парищ наме Тихонова, тав са̄лыӈ ма̄хум рӯтныл о̄лы."
7315,"Щāняге-āщаге сāлыӈ­колт рӯпитасыг, тэ̄нти сāлы о̄с о̄щсы̄г."
7316,"Āтятэ Алексей Рудоль­фович Меров, тав Хо̄рыӈ­па̄выл хум, во̄рт алыщ­лым яласы, хӯл пуви."
7317,Марина хӯрум ягпыг о̄ньщи.
7318,Яныг каӈке Виталий ос тав ёлы-пал а̄пщияге Николай ос Кирилл.
7319,Виталий Саранпāвыл клуб-колт кӯщай вāӈын хо̄тпаг рӯпиты.
7320,Николай ты тӯя Ханты-Мансийск колледж āстлас.
7321,Мāшинат хот-щё̄питан хо̄тпаг ха­нищтахтас.
7322,Кирилл āпщи­я­ныл ань ловит класст ханищтахты.
7323,"Ты яныг колта̄гылн ма̄н са̄в ёмас ла̄тыӈ ла̄ве̄в, пуссын пуста̄гыл вос рӯпитэ̄гыт, ханищтахтэ̄­гыт."
7324,"Хумыт алыщлан со̄т вос о̄ньще̄гыт, нэ̄квет ня̄враманыл со̄тыӈыщ вос янмалтыяныл."
7325,Галина КОНДИНА
7326,Мо̄лал Ханты-Мансийск ӯст «Антинаркотический форум» о̄лыс.
7327,Ма̄хум ищхӣпыӈ ут хосыт лю̄ль тэ̄рпи ке̄лп хосыт уколыл тӯщтын хо̄тпат урыл потыртасыт.
7328,"Россия янытыл 52 са̄вит ма̄ныл 1 со̄тыра китса̄т хо̄тпа о̄лыс - ты миркол кӯщаит, общественный рӯпата ва̄рнэ ма̄хум, мирн нё̄тнэ хо̄тпат, ле̄ккарыт ос мо̄т ма̄хум."
7329,"Югра ма̄вт ты ва̄рмаль щирыл рӯпитан хо̄тпат ла̄всыт, са̄ртын ма̄н ма̄вт 8 со̄тыра э̄лумхо̄лас ты лю̄ль тэ̄рпи укол та̄нки ва̄рсыт."
7330,Матъёмас ка̄сыӈ та̄лныл ты хо̄тпат мощща­ме̄гыт.
7331,Ань 2 со̄тыра са̄вит тамле а̄гм о̄щнэ хо̄тпа хультыс.
7332,Ты ма̄хум пус­мал­тан ма̄гыс тыт ёмас пӯльница щё̄питавес.
7333,"Округ кӯщай ва̄ӈын хум Алексей Шипилов ла̄выс:
– Ма̄н ты а̄гм пусмалтан ма̄гыс манырсыр рӯпата ва̄ре̄в, мо̄т ма̄т о̄лнэ мир ёт акваг уртхатэ̄в."
7334,"Та̄н хумус рӯпитэ̄гыт, ма̄н о̄с ва̄глув."
7335,"Ты а̄гм маныр яныг та̄рвит тоты, школат ханищтахтын а̄гитн-пыгытн ос ма̄ньлат ма̄хумн акваг потыртаве."
7336,Ань 2030 та̄л мус округувт ты а̄гм пусмал­тан ма̄гыс программа щё̄питаве.
7337,"Ма̄хум ты лю̄ль накн ул вос патсыт, ӯргалахтым вос олсыт, тот ёмщакв хӯлтаве."
7338,Ты са̄пранит ма̄хум нила группа щирыл ла̄к­ква-уртхатым рӯпитасыт.
7339,"Ань наркомания э̄лаль ул вос та̄рамлас, са̄в рӯ­пата ва̄раве."
7340,Тамле накн патум ма̄хум пусмалтан пӯльницат ищхӣпыӈ утыл та̄ставет.
7341,Ты лю̄ль ва̄рмаль урыл акваг ля̄ххал тотуӈ­кве патаве.
7342,Югра ма̄т некоммер­ческий организацият ты тэ̄ла ма̄гыс грант-олныл мивет.
7343,Тувыл ань ищхӣпыӈ ут хосыт киберволонтё­рыт рӯпитэ̄гыт.
7344,Та̄н лю̄ль тэ̄рпит тыналан хо̄тпат интернет хосыт та̄ра-пат­тыяныл ос та̄наныл пувнэ ма̄гыс наманыл полиция-хо̄тпатн ла̄вияныл.
7345,2001 та̄лт Нефтеюган­ский районт «Лемпин­ский наркологический центр» пӯсвес.
7346,"Тот лю̄ль тэ̄рпи ке̄лп хосыт та̄­ра­тан хо̄тпат пусмалтан ма̄­гыс са̄всыр ле̄ккарыт рӯ­питэ̄гыт, тот ю̄нсхатнэ цех ос столярка щё̄питым о̄лэ̄г."
7347,Мо̄т кол­накт ка̄тыл матыр пормасыт ва̄руӈ­кве ро̄ви.
7348,"Ма̄хум тот рӯ­питэ̄гыт, э̄рнэ порма­сыт ёвтнэ ма̄гыс та̄нки олн сэ̄лэ̄гыт."
7349,Ты пӯльница округ мирколныл олныл миве.
7350,Тав Пойковский ос Лем­пино па̄влыг халт во̄р ма̄т ӯнттым о̄лы.
7351,"Ты а̄гм о̄щнэ ка̄сыӈ хо̄тпа пус­мал­тахтуӈкве тув ёхтуӈ­кве ве̄рми, тыима̄гыс олн ойтуӈкве ат э̄ри."
7352,Ань сапрāни о̄лум порат яныг ӯсытныл ос областитныл ты ва̄рмаль осн-паттын хо̄тпат хала­нылт хӯлтхатыгласыт.
7353,"Пусмалтан ва̄рмаль мус­хал щирыл вос мины, мир акван-нё̄тхатым рӯ­питэ̄гыт."
7354,Николай МЕРОВ
7355,"Ты та̄л ма̄нь таквс э̄тпос аквхуйпловит хо̄талэ̄т Надежда Геннадьевна Алексеева, такви о̄парищ наме Бронникова, 60 та̄лэ то̄влыс."
7356,"Тав Ха̄льӯс район Саранпа̄вылт самын патыс, тот яныгмас ос школа а̄стлас."
7357,"Ты нэ̄ о̄лупсатэ хумлег о̄лы, ма̄н ань тав уре̄тыл хансэ̄в."
7358,Оматэ Ирина Алексе­евна Голошубина Хо̄нтаӈ ма̄ньщи нэ̄.
7359,Тав Ханты-Мансийск ӯс педучилище а̄стламе юи-па̄лт Саран­па̄выл школан рӯпитаӈ­кве ке̄твес.
7360,Ма̄ньлат а̄ги тот Геннадий Бронников ёт ва̄йхатуӈкве патыс.
7361,Ты хум Тобольск ӯсныл Саранпа̄вылн рӯпитаӈ­кве ёхтыс.
7362,"Туи порат катерыл яласас, тэ̄лы ос нё̄рт геологический экс­педицият рӯпитас."
7363,Ётыл тэ̄н акван-мина­сыг.
7364,"Э̄к­ваг-о̄йкаг хӯрум ня̄врам янмал­тасыг: Лариса, Надежда ос Сергей."
7365,Надежда Саранпа̄выл школат ханищтахтас.
7366,Ёмщакв ханищтахтаме ма̄гыс акваг янытлавес.
7367,"Тав са̄тыт класс āстламе порат, мо̄т ня̄врамыт ёт «Артек» нампа ӯщлахтын ма̄н ялыс."
7368,Са̄ртын са̄всыр ма̄тт о̄лнэ ёмщакв ханищ­тах­тын ня̄врамыт пуссын тув ӯщлахтуӈкве ке̄тыг­ла­ве̄­сыт.
7369,Ка̄сыӈ ня̄врам тув ликмуӈкве ка̄сащас.
7370,Ма̄ньлат а̄ги школа а̄стламе юи-па̄лт Омск ӯс колыт ӯнттын тэ̄лан училищат ханищтахтас.
7371,Тувыл э̄лаль аквта ӯст лё̄ӈхыт ва̄рнэ институт а̄стлас.
7372,Ётылнув ос Москва ӯс «школа биз­неса» ва̄рмаль щирыл о̄с э̄лаль ханищтахтас.
7373,Омск ӯст ханищтах­таме порат Олег Алексе­ев ёт ва̄йхатуӈкве патыс.
7374,Тэ̄н тот ты акван-мина­сыг ос кит ня̄врамаге̄н самын патсы̄г: Мария ос Алексей.
7375,"Ня̄врамаге̄н ань янгыг, тэ̄нки ще̄мьял о̄лэ̄г."
7376,"Нэ̄г-хумыг хунь ня̄вра­маге̄н ёт Саранпа̄вылн ёхтысыг, 1985 та̄лт Наде­жда Геннадь­е­вна геоло­гораз­ведоч­ный экспе­ди­цият инженерыг рӯ­пи­таӈ­кве о̄выл­тахтас."
7377,Тувыл 1992-1993 та̄лт ос Саранпа̄выл миркол кӯщаиг рӯпитас.
7378,Та та̄лыт порат па̄влыӈ мирн са̄в щёс депутатыг пе̄рия̄л­вес.
7379,Тав сосса ма̄­хум та̄рвит ва̄рмаля­ныл мӯсхалыг щё̄питаӈ­кве нё̄тыс.
7380,Ты рӯпататэ ма̄гыс са̄в щёс янытлан нэ̄па­кытл майлувес.
7381,Саран­па̄вылт о̄лнэ мир таве ёмщакв ва̄ганыл.
7382,Надежда Геннадьевна ма̄-вит сака э̄руптытэ.
7383,"Во̄рт во̄руй, я̄т хӯл вос яласас, лылые̄п сыстамыг вос о̄лыс, ты ма̄гыс са̄в­сыр тэ̄лат ва̄ри, сыме сака ща̄рги."
7384,"1995 та̄лт нэ̄ «Сыгва» нампа сосса община ва̄­рыс, тот кӯщаиг мощ рӯ­питас."
7385,"Ты общинат ла̄пка о̄щсыт, тот са̄всыр тэ̄нут-пормас тыналасыт."
7386,"Сосса ма̄хум пувум хӯланыл, ва̄тум пиланыл ос мо̄т атум тэ̄нутаныл олн ма̄­гыс тув майлысаныл."
7387,Хӯл пувнэ ос во̄раян хо̄тпат та ла̄пкат алыщ­лапаныл манос ва̄тум пиланыл пе̄нтсыл матыр тэ̄нут ос пормас виӈкве ве̄рмысыт.
7388,Ты община хосыт сосса ма̄хум колыт ӯнттын ма̄гыс норыт ос па̄ртыт вуйласыт.
7389,Надежда Геннадьевна китахкем та̄л тот рӯпитас ос по̄хын минас.
7390,Та юи-па̄лт тав па̄влыӈ мирн хӯрум щёс миркол кӯ­щаиг пе̄рия̄лвес.
7391,Кӯщаиг о̄лме̄т сосса ма̄хумн сака ём­щакв нё̄тыс.
7392,2011 та̄лт нэ̄ сосса мирн нё̄тмил ва̄рнэ округ Ассамблея депутатыг пе̄рия̄лвес.
7393,"Округувт о̄лнэ са̄в па̄влытн ос ӯсытн ялантас, сосса ма̄хумн нё̄тыс."
7394,Ань тав финно-угор мирыт Консультативный советыт са̄всыр э̄рнэ рӯпата ва̄ри.
7395,Тот о̄с сосса ма̄хум та̄рвит тэ̄лат ём­щакв щё̄питыянэ.
7396,"Ма̄н, редакцият рӯпи­тан ма̄хум, ты ве̄щкат нэ̄ 60 та̄лэ то̄влум кастыл сы­мыӈыщ янытлылӯв."
7397,Надежда Ген­надь­евна са̄в та̄л пус­та̄­гыл э̄лаль вос о̄лы.
7398,"То̄румн вос ӯр­галаве, э̄лаль о̄лнэ хо̄та­ланэ акваг посыӈыг вос о̄лэ̄гыт."
7399,Ма̄ньщи ма̄хма­нув халт са̄внув тамле ёмас хо̄тпа вос о̄лы.
7400,Николай МЕРОВ
7401,Ма̄н халувт са̄в хо̄тпа рӯпата тинсым о̄лэ̄гыт.
7402,"То̄ват рӯпитан ма̄ молях хо̄нтэ̄гыт, то̄ват ос «Центр занятость» нампа колн минэ̄гыт."
7403,Ань тув о̄с кос ялуӈкв ат ро̄ви.
7404,Ювле хультум та̄лныл яныгпо̄ль э̄тпосныл та̄н ищхӣпыӈ ут хосыт ма̄хумн нё̄тэ̄гыт.
7405,"О̄влэ̄т тот я̄нас ло̄пс о̄щсыт, ань ос «Госуслуги» щирыл рӯпитэ̄гыт."
7406,Мирн нё̄тмил ва̄рнэ колыт ань пуссын тув хансым о̄лэ̄гыт.
7407,"Ань ка̄сыӈ рӯпитан кол кӯщае уральтаве, тав а̄гмыӈ-мосыӈ хо̄тпа рӯпатан выг ман а̄ти."
7408,"Выганыл те, то̄нт мир­кол­ныл арыг олныл та̄с­тавет."
7409,"Рӯпата минэ са̄кконын ань йильпи ла̄тыӈ хасвес, кӯщайн акв-тит тамле хо̄тпа рӯпатан виӈкв э̄ри."
7410,"Ат те выг, то̄нт та̄н мощща­нув олныл мивет."
7411,Ты йильпи са̄ккон мо̄тыт та̄л ма̄нь­поль э̄тпос о̄выл хо̄тал­ныл тах пирмайтаве.
7412,Ювле хультум тит та̄лыг сыс Ханты-Мансийский район ос Ханты-Мансийск ӯст 217 я̄нас рӯпата ма̄ а̄гмыӈ-мосыӈ хо̄тпат ма̄­гыс щё̄питавес.
7413,Ос «Центр занятость» колн та сыс туп 62 хо̄тпа рӯпатат тинсым ёхталас.
7414,Та̄н халанылт 40 хо̄тпа рӯпатал та хо̄нтве̄сыт.
7415,Ка̄сыӈ а̄гмын-мосыӈ хо̄тпа ма̄гыс я̄нас рӯпи­тан ма̄ тинсаве.
7416,"Тав ле̄к­карн хансым нэ̄пакыт ёт-то­тыглыянэ, та̄н ёмащакв ловиньтавет - хо̄т хо̄тпан рӯпитаӈкв ро̄ви, хо̄т ат ро̄ви."
7417,Рӯпитан ма̄тэ хумус щё̄питаӈкв э̄ри.
7418,Округ мирколныл ты мир рӯпатал минэ ма̄гыс 72 со̄тыра 690 солко̄ви холтаве.
7419,Ты коныпал ка̄сыӈ хо̄тпан 21 со̄тыра 572 солко̄ви ойтаве.
7420,"Ос тав ханищтаве те, таве ханищтам хо̄тпан ка̄сыӈ э̄тпос 7 со̄тыра 365 солко̄ви миве."
7421,"Мо̄т нё̄тмил «Центр занятость» колт рӯпитан хо̄тпат о̄с ва̄ре̄гыт, та̄н рӯпата тиснэ а̄гмыӈ-мосыӈ хо̄тпа ёт са̄всыр ма̄т яласаӈкв ве̄рме̄гыт, та̄нанылн ро̄внэ рӯпата тинсуӈкв нё̄тэ̄гыт."
7422,"Хотьют матыр титыг­лахтын ла̄тыӈ те о̄ньщи, тав та колт вос пӯмща­лахты, вос титыглахты."
7423,Та̄н телефон номераныл тамле – 8(3467)32-05-17.
7424,Тот ӯнлын хо̄тпат та̄ра нё̄туӈкв ве̄рме̄гыт.
7425,"Э̄рыӈ хотьют пищма хансуӈкв таӈхи, тав ос ты е-маil:
hm_czn@admhmao.ru
почта хосыт пищма вос те̄ты."
7426,Ла̄тӈыл ювле та̄ра тах хансаве.
7427,Рӯпата минэ колныл те̄тым ля̄ххал ма̄ньщи ла̄тӈыл В.
7428,УЗЕЛЬ хансыстэ
7429,Ты накт Татьяна Степановна Гоголева 60 та̄лэ то̄влыс ос таве янытлан ма̄гыс Ханты-Мансийск ӯст о̄лнэ сосса ма̄хум «То̄рум Маа» музейн акван-атхатыгла̄лсыт.
7430,"Тот «Са̄в рӯтыӈ Ворщик ма̄хум» нампа суссылтап ва̄рыглавес ос Сойнах, Оманов, Хатанев, Гоголев пе̄с рӯт ма̄хманэ ка̄стуве̄сыт, са̄всыр ху­рит, ва̄ти кина-охсат сус­сылтаве̄сыт."
7431,Тувыл мӯй ма̄хум Татьяна Гоголева ва̄рум тэ̄ланэ о̄вылтыт потыр­таӈкве патсыт.
7432,"Ва̄им, са̄выӈпāлэ хо̄тпат, таве о̄влэ̄т «Югра лылые̄п» нампа ассоциацият пуӈк­тотнэ нэ̄г ва̄ганыл."
7433,Тав ты общественный рӯпатат 1989-2001 та̄лт округт о̄лнэ сосса ма̄хум о̄лупса­ныл са̄кконыт хосыт ӯрга­ласанэ.
7434,Аквторыг 1990-1993 та̄лытт мир депутатыт Советын пе̄рия̄лвес ос тот ма̄хум тэ̄ланыл палт нё̄тыс.
7435,"Сосса ма̄хманув то̄нт то̄ва та̄рвит ва̄рма­ляныл нэ̄мхотмус ат ӯргалаве̄сыт, э̄рнэ са̄к­коныт торыӈ щирыл ат хасве̄сыт."
7436,Ос ты тэ̄лат э̄лаль тотнэ ма̄гыс Татьяна Степа­новна округ Дума депутатыг е̄мтыс.
7437,Тав ма̄хумн 1996 та̄л пāсныл 2016 та̄л мус округ Дума нила созывытын депутатыг пе̄рия̄лвес.
7438,Та сыс округ Дума тармыл сосса ма̄хум Ассамблея ва̄рсыт ос тув пе̄риим депутатыт сыресыр тэ̄лат мӯсхалыг та̄ра-паттын юи-па̄лт э̄рнэ са̄кконыт щё̄питаӈ­кве патсыт.
7439,"То̄нт «Сосса ма̄хум община», «Родовой угодия» са̄ккон, «Сосса ма̄хум пе̄с о̄лупсанылт э̄лаль тотнэ накыт» нама­им са̄ккон, «Ща̄нь ла̄тыӈ» са̄ккон, «Йис потрыт, мо̄йтыт ос э̄ргыт, пе̄с на­кыт э̄лаль тотнэ» са̄кко­ныт хассыт ос мо̄т депу­татанув ёт пирмайтаса­ныл."
7440,"Ма̄хманув та̄нки о̄лнэ ма̄нанылт хӯл алыщлаӈ­кве, во̄раяӈкве вос ве̄р­мысыт."
7441,Та̄нки ма̄гсыланыл са̄лы янмалтан ма̄ вос о̄щсыт.
7442,"Ща̄нь ла̄тыӈ ва̄нэ хо̄тпат та̄нки ла̄тӈаныл ёт рӯпитанэ̄ныл порат арыгнув олныл ойтавет, пе̄с йис наканув ӯргалан нэ̄пакн ань о̄с хасве̄сыт."
7443,"То̄ва ва̄рмалит депута­тыг рӯпитам порат кӯс­тырыг ат о̄лсыт, то̄ванакт та̄наныл э̄лаль тотнэ ма̄­гыс воритотуӈкве э̄рыс, са̄всыр кӯщаит ёт потыр­тасыт."
7444,"То̄нт Валерий Андрее­вич Чурилов ос Александр Васильевич Филипенко са̄в ё̄р пинсы̄г, ты о̄йкаг ёмас ла̄тӈыл э̄сгуӈкве э̄ре̄г, сосса ма̄хманув о̄лупсанылт нё̄тнэ ма̄гыс рӯпитасы̄г."
7445,Ма̄н ань ок­ру­гув намхо̄талэ яныт­лан кастыл тэ̄натэ̄н яныг пӯмащипа ла̄тыӈ ке̄тэ̄в.
7446,"Юи-о̄выл та̄лытт округ Дума депутатыт хантыт, ма̄ньщит, ё̄рныт ёмщакв о̄лнэ̄ныл ма̄гыс, та̄н о̄луп­саныл ӯргалан ма̄гыс Концеп­ция-нэ̄пак щё̄пи­тэ̄­гыт."
7447,То̄ва са̄в э̄рнэ ла̄тӈыл Татьяна Гоголева ос Еремей Айпин хӯлтсы̄г.
7448,2016 та̄лт таквсы по­раныл Татьяна Гоголева Государственный Думат депутатыг рӯпитас.
7449,Тав тот хо̄т са̄кконыт хаснэ ва̄рмалитыт нё̄тыс ос федеральный са̄кконыт палт сыресыр э̄рнэ ла̄т­ӈ­ыт хӯлтыс.
7450,Ань ос округ Думат са̄тыт созывыт рӯ­пататэ о̄вылтастэ.
7451,"Я̄тил Татьяна Степано­вна, намхо̄талын кастыл янытлылӯв, номтыӈыг тотнэ о̄лупсав ма̄гыс яныг пӯмащипа ла̄тыӈ ла̄ве̄в, са̄в со̄т, са̄в щунь о̄ньще̄н, рӯтанын ляпат са̄в та̄л пуста̄гыл о̄лэн!"
7452,Тамара МЕРОВА
7453,Яныг таквс э̄тпост округувт йильпи щирыл ва̄рнэ тэ̄лат мирхал фестиваль о̄лыс рущ ла̄тӈыл тох намаялвес: Международный фестиваль креативных индустрий в Югре 2021.
7454,Ханты-Мансийск ӯст «Югорская Коллекция» центр колт 16-19 хо̄та­лытт «Школа югорского сувенира» хо̄нтхатыглап ва̄рыглавес.
7455,"Ма̄хум тув са̄в ма̄ныл ёхталасыт, ищхӣпыӈ ут хосыт ос э̄лы хо̄н ма̄т о̄лнэ хо̄тпат э̄рнэ ва̄рмалит о̄вылтыт потыртасыт."
7456,"О̄выл ла̄тыӈ ты тэ̄ла палт пуӈктотнэ нэ̄, «Югорская коллекция» кол кӯщай Вера Колосова ла̄выс:
– Йильпи щирыл ва̄рнэ тэ̄лат мирхал фестиваль – ты сака э̄рнэ, пӯмыщ ва̄рмаль."
7457,"Ты торыг ма̄н ань о̄с ты нила хо̄талыт сыс «Школа югорского сувенира» тэ̄ла хосыт са̄в ма̄хум ёт хо̄нтхатыглэ̄в, потраме̄в."
7458,"Тувыл ка̄тыл щаквщин ма̄хум суссылта­паныл ка̄салэ̄в, то̄ваныл ханищтап ва̄ре̄гыт, мощ тот матыр ма̄щтырлэ̄в."
7459,Ань ты ювле хультум та̄лытт лӯима̄ ма̄хум са̄в пормас та̄нти ка̄тыл ва̄руӈкве патсыт.
7460,"Ва̄рну­таныл хосыт сосса мирув о̄лупса суссылтэ̄гыт, лӯи ма̄-витэ хурин по̄слэ̄гыт."
7461,"Ты щирыл ка̄ркам хо̄тпат о̄лнэ ма̄наныл янытлыя­ныл, тав ань мо̄т ма̄т о̄лнэ мирытн вос ва̄ве, вос пӯмщалаве."
7462,"Тувыл Ханты-Мансийск ӯст о̄лнэ «Центр граж­данских и социальных инициатив Югры» кол кӯщай хум Яков Самох­валов потыртас:
– Матъёмас тамле хо̄нтхатыглапыт ва̄рыг­лавет – ма̄хум рӯпатаныл урыл потраме̄гыт, тувыл пуссын аквъёт ханищтах­тэ̄гыт, хумус рӯпитаӈкве э̄ри, хумус олн сэ̄луӈкве ро̄ви."
7463,"Йильпи щирыл рӯпи­тан я̄тил ма̄хум, матыр та̄рвит о̄ньщегы̄н те, ма̄н палтув ёхталэ̄н, китыглахтэ̄н."
7464,"Югра ма̄вт ань са̄в хо̄тпа ка̄ркамыщ рӯпитэ̄гыт, са̄всыр проектыт щё̄пи­тэ̄гыт."
7465,"Ма̄к пӯмыщ тэ̄лат атхунь но̄х-патэ̄гыт, ма̄н о̄с нё̄тыянув."
7466,"Аквъёт рӯпитым, ма̄н са̄в э̄рнэ тэ̄ла ва̄руӈкве ве̄рме̄в."
7467,Москва ӯсныл Орга­низация Объединённых Наций по промышлен­ному развитию (ЮНИДО) посол доброй воли Вероника Пешкова ёх­талас.
7468,"Нэ̄ йильпи щирыл ва̄рнэ тэ̄лат торыг рӯпиты, ка̄ркам хо̄тпатн нё̄ты, хумус рӯпитаӈкве э̄ри, хӯлтыянэ."
7469,"Э̄лумхо̄лас ань олн сэ̄луӈкве вос ве̄рми, э̄рнэ нэ̄паканэ мӯсхал щирыл щё̄питаӈкве вос ха̄сы."
7470,Вероника Алексан­д­ровна нэ̄ хо̄тпат нупыл «Женщины в промыш­лен­ности и в креативной индустрии» тэ̄ла урыл потыртас.
7471,"Тав ла̄вме щирыл, э̄л-тыналан ма̄гыс туп э̄рнэ, мӯсхал пормасыт ва̄руӈкве э̄ри."
7472,"Юграт са̄в номтыӈ, ка̄ркам нэ̄квет о̄лэ̄гыт, тамле хо̄нтхатыглапытт рӯпитаӈкве ос олн сэ̄­луӈкве вос ханищтах­тэ̄гыт."
7473,"Лӯима̄т пе̄с йис хорамыт ань тыхо̄тал мус о̄лэ̄гыт, ка̄тыл щаквщин хо̄тпатын ва̄вет."
7474,"Сосса нэ̄квет пе̄с ма̄хманыл хумус ма̄щтырласыт, пор­масаныл тох ва̄рияныл."
7475,"Матъёмас тох рӯпи­тэ̄гыт, сосса мир культура янытлан мӯй ма̄хумн тамле пормасыт сака э̄руптавет, ща̄гтым ёв­тавет."
7476,Тамле ва̄рнутаныл та̄нти ма̄хманылн о̄с тах ёвтуӈкве патавет.
7477,"Ханты этнограф, исто­ри­ческий наука кандидат нэ̄ Татьяна Молданова хорамыт урыл потыртас, потре тох намаястэ: «Орнаментальное искусс­тво обских угров: история и современность»."
7478,"Татьяна Александровна потре сака пӯмыщ о̄лыс, тав ла̄выс, хораманув хо̄т-а̄ти мори по̄слуӈкве ат э̄ри, ка̄сыӈ хорам такви номт о̄ньщи, туп э̄рнэ ма̄н вос ва̄равет."
7479,"Екатерина Удалова ищхӣпыӈ ут хосыт по­тыртас, нэ̄ «Мой бизнес» нампа фонд кӯщай ва̄ӈын хо̄тпаг о̄лы:
– Ка̄тыл щаквщин ма̄хум ань ва̄ганыл, пе̄с тэ̄лат но̄х-во̄рмалтаӈкве э̄ри, э̄лнаӈ ма̄хум хумус щаквщисыт, пормасаныл хумус щё̄питасаныл, тох ма̄щтырлаӈкве э̄ри."
7480,"Хо̄тпа пормас ка̄тын выг, тах та̄ра номылматы, ты тай ханты ос ма̄ньщи ма̄хум та̄н о̄щнутаныл, улпыл Югра ма̄т ва̄рвес."
7481,Пе̄с щирыл щаквщин тэ̄ла – ты ма̄к э̄рнэ тэ̄ла.
7482,"Я̄тил ма̄щтыр ма̄хум, на̄нти миранын пе̄с ва̄р­малит но̄х-во̄рмалтэ̄н, пормасыт мӯсхал щирыл щё̄питэ̄н, тувыл ущ э̄л-тыналэ̄н."
7483,Тох на̄н олн сэ̄лэгы̄н ос о̄лнэ ма̄н янытлылы̄н.
7484,"Ань ты хо̄­талытт халанынт ва̄йха­тэ̄н, ва̄рум пормасанын суссылтэ̄н, э̄рыӈ матыр йильпи тэ̄ла ка̄салэгы̄н, китыглахтэ̄н, халанынт ханищтахтэ̄н."
7485,"Э̄лы мāныл потыртасыт
Ищхӣпыӈ ут хосыт са̄в хо̄тпа потыртасыт."
7486,Финляндият Тампере ӯст о̄лнэ хум Рику Савонен «Маркетинг ремёсел Финляндии на основе исследования проекта Код северных ремёсел» тэ̄ла урыл потыртас.
7487,Сык­тывкар ӯст нэ̄ Светлана Бурмистрова потре тох намаим о̄лыс: «Волшеб­ный мир Страны Коми».
7488,Карелия ма̄ныл Светлана Кольчурина ос Алексей Цыкарев потыртасы̄г.
7489,"Нэ̄ тот «Эхо» нампа этно­культурный центр тар­мыл пуӈктоты, хум ос ООН палт сосса мирыт кӯщай ва̄ӈын хо̄тпаг о̄лы, «Код северных ремёсел» проект тэ̄ла ва̄руӈкве нё̄ты."
7490,"Округ мāхманув
Ханты-Мансийск ӯст «То̄рум Маа» музейт рӯ­питан ма̄ньщи ос ханты хумыг – Анатолий Брусницин ос Вячеслав Кондин «Волшебный сундучок «Музей на ладони: от музейных объектов до сувенирной продукции» тэ̄ла урыл пӯмщиг потыртасы̄г, ка̄тыл ва̄рум пормасанэ̄н суссылтасыг, ма̄ньщи ос ханты мо̄йтыт мо̄йтсы̄г."
7491,Округт ма̄нь па̄влытт о̄лнэ сосса ма̄хманув о̄с ёхталасыт.
7492,"Белоярский ӯсныл ханты нэ̄ Ирина Кузьминична Фирсова о̄лыс, такви ю̄нтум хора­мыӈ, па̄квпалыӈ масну­танэ суссылтас."
7493,"Ха̄льӯс э̄ква Ольга Константино­вна Филиппова «Элаль» нампа общество урыл потыртас, ка̄тыл ва̄рум порма­саныл сус­сылтас."
7494,Урай ӯсныл хо̄нтаӈ ма̄ньщи Светлана Ивано­вна Лебедева ёхталас.
7495,Тав колта̄гыл ма̄хманэ са̄в та̄л керамика ёт рӯ­питэ̄гыт.
7496,"Нэ̄ ты тэ̄ла урыл потыртас, тувыл ханищ­тап ва̄рыглас."
7497,"Ханищтапыт вāрыглаве̄сыт
«Школа югорского сувенира» хо̄нтхатыглапт  ма̄хум а̄канит ю̄нтсыт, о̄льпыл ма̄хар по̄слысыт, хорамыӈ кумыскатыл мозаика-хури атсыт, лув­са­квытыл са̄всыр порма­сыт ёргащласыт, ке̄р тармыл хурит щуртсыт."
7498,"Тамле ханищтапыт ва̄рыглам ма̄щтыр хо̄тпат о̄вылтыт потрум тах э̄лаль мины, «Лӯима̄ сэ̄рипос» газетат хансылӯв тах."
7499,"Ты тэ̄ла оигпаме э̄лы-па̄лт, Вера Колосова мӯй ма̄хум нупыл сымыӈыщ потрамас, пуссын яныт­лан нэ̄пакытыл мисанэ."
7500,"Ла̄выс, ань тыгыл э̄лаль йильпи щирыл ва̄рнэ тэ̄ланыл акван-нё̄тхатым щё̄питаӈкве патыяныл."
7501,Светлана РОМБАНДЕЕВА
7502,"Ма̄н о̄лнэ ма̄вт йильпи щирыл ва̄рнэ тэ̄лат мирхал фестиваль о̄лыс, рущ ла̄тӈыл тох намая̄лвес: Международный фестиваль креативных индустрий Creametria в Югре 2021."
7503,"Ты сака э̄рнэ ва̄рмаль – яныг ос ма̄нь кӯщаит, та̄нти тэ̄ла ва̄рнэ ма̄хум ос ка̄тыл щаквщин хо̄тпат пуссын акв пасан ва̄тат ӯнлахо̄лсыт, йильпи тэ̄лат урыл потыртасыт."
7504,"Аквъёт номсахтасыт – ань тыгыл э̄лаль хумус рӯпитаӈкве э̄ри, олн хумус сэ̄луӈкве, та маныр, ханищтахтасыт."
7505,"Округ янытыл ма̄хум нила ӯсытт акван-хо̄нт­хатыгласыт, то̄ваныл ищ­хӣпыӈ ут хосыт потыр­тасыт – Ханты-Мансийск, Сургут, Нижневартовск ос Нягань."
7506,"Программаныл сака яныг о̄лыс, йильпи щирыл рӯпитан ма̄хум 30 арыгтем ма̄т хо̄нт­хатыглапыт ва̄рыгласыт."
7507,Акв тамле тэ̄ланыл урыл ты газета 12-13 ло̄п­сэ̄т ловиньтэ̄н.
7508,Ты 2021 та̄л ООН организациян йильпи щирыл ва̄рнэ тэ̄лат мир­хал та̄лыг намаявес.
7509,"Тот рӯпитан хо̄тпат ла̄всыт, ма̄хум ань йильпи щирыл рӯпитаӈкве таӈхе̄гыт, ка̄сыӈ страна ос ка̄сыӈ мир такви культуратэ суссылтытэ."
7510,"Ты атхунь, сака э̄рнэ ва̄рмаль."
7511,"Ань та̄нти рӯпа­таныл ва̄рнэ ма̄хум нё̄­тавет, рӯпатаныл мӯсхал щирыл вос ва̄рияныл, та̄н палта­ныл са̄в хо̄тпа рӯпитаӈкве вос ве̄рми."
7512,"Та̄н ла̄внэ̄ныл щирыл, ювле хультум та̄лыт сыс, йильпи щирыл ва̄рнэ тэ̄лат хосыт мирхал рынок ма̄ янытыл 104,2 млрд дол­лар са̄вит солко̄ви сэ̄лыс."
7513,"Округ кӯщаянувн ты тэ̄ла о̄с сака янытлаве, Наталья Комарова, губер­натор нэ̄, тох ла̄выс:
– Ань тыгыл э̄лаль ма̄н о̄лнэ ма̄вт йильпи щирыл ва̄рнэ тэ̄лат ма̄гыс колыт ӯнттэ̄в, тот тах са̄в ма̄хум рӯпитаӈкве ве̄рми."
7514,"Округт ос мо̄т хо̄н мир ма̄гыс ка̄ркам нэ̄ ос хум хо̄тпат, яныгхо̄тпат ос ня̄врамыт э̄рнэ пормасыт ва̄руӈкве патэ̄гыт."
7515,"Ты тэ̄ла Юграв эконо­микатэ ма̄гыс яныг па̄рыс тотуӈкве паты – тыт о̄лнэ мир тах са̄в пӯмыщ ва̄рмалит ханищтэ̄гыт, олн сэ̄луӈкве патэ̄гыт."
7516,"Са̄в ёмас тэ̄лат, ка̄тыл ва̄рнэ пормасыт хосыт, округув ос тыт о̄лнэ ма̄щ­тыр ма̄хум мирн ва̄ӈкве патавет."
7517,"Ты мирхал фестиваль яныг таквс э̄тпос 28 хо̄­талэ мус рӯпитас, кӯщаит ос ты тэ̄ла палт пуӈктотнэ хо̄тпат са̄в э̄рнэ нэ̄пакыт щё̄питасыт."
7518,Светлана РОМБАНДЕЕВА
7519,"Ва̄т та̄л ювле хультум порат, 1991 та̄л яныг таквс э̄тпост, округ мирколт яныг кӯщаиг рӯпитам хум А.В. Филипенко хӯлтнэ нэ̄пак хансыс – ма̄ньщи ос ханты мир ханищтан ма̄гыс Научно-исследовательский институт возрождения обско-угорских народов (НИИ ВОУН) Ханты-Мансийск ӯст вос пӯнсаве."
7520,О̄выл кӯщаиг тот Нёмысова Евдокия Андреевна паттувес.
7521,"Та колт са̄в намыӈ-суиӈ ма̄ньщи ос ханты учёный хо̄тпат рӯпитаӈкв патсыт – Е.И.Ромбандеева, Г.И. Бардин, А.М. Тахтуева ос мо̄таныт."
7522,"Та кол пунсыма юи-па̄лт архив-колыт окру­гувт пӯсве̄сыт, о̄влэ̄т Бело­ярский районт, кӯщаиг Е."
7523,"Шмидт тот о̄лыс, тувыл 1993 та̄лт Ха̄льӯст ма̄ньщи архив-кол рӯпитаӈкв па­тыс, С.А. Попова та кол пӯнсыстэ."
7524,Ётыл Сургут ос Нижневартовск районыгт акв тамле архив-колыт рӯпитаӈкв патсыт.
7525,"Ты ва̄т та̄л сыс тот рӯпитан ма̄хум халт мо̄т са̄в хо̄тпат учёныиг е̄мт­сыт, та̄н о̄с кандидат на­мыл майве̄сыт."
7526,2005 та̄л па̄сныл ты кол мо̄т щирыл ла̄ваве – Обско-угорский институт прикладных исследований и разра­боток.
7527,"Ань ты колт 65 хо̄тпа рӯпитэ̄гыт, та̄н халанылт 5 хо̄тпа наукат «доктор» нам о̄ньще̄гыт – ты В."
7528,"Сподина, Е."
7529,"Косинцева, В."
7530,"Соловар, А."
7531,"Киселёв, А."
7532,"Семёнов, 12 хо̄тпа ос кандидатыг о̄лэ̄гыт."
7533,"Та колт ма̄н ма̄ньщи хо̄тпанув о̄с рӯпитэ̄гыт – С.А. Попова, С.С. Динисламова, Н.В. Ткачук, Л.Н. Панченко, М.В. Кумаева, С.А. Герасимова ос мо̄т ма̄ньлат нэ̄квет."
7534,"Та̄н ка̄сыӈаныл наука рӯпата ва̄ри, ма̄ньщи ла̄тӈув ос пе̄с потранув, пе̄с ва̄рмалянув та̄н ханищтыяныл, са̄всыр номтыӈ нэ̄пакыт та̄ратэ̄­гыт."
7535,"Та̄н мирн э̄рнэ рӯпата э̄лаль вос ва̄ре̄гыт, са̄в научный потыр вос хан­сэ̄гыт."
7536,Валентина УЗЕЛЬ
7537,"Сосса ма̄хум Ассам­блеян мирн пе̄риим хо̄тпат Еремей Айпин, Татьяна Гоголева, Василий Жуков ос Руслан Проводников та̄нки сапра̄ни о̄с ва̄­рыг­ласыт."
7538,Тув кит кӯ­щаиг во̄выгласаныл ос тэ̄н потранэ̄н хӯнтлым юи-па̄лт матыр ла̄тыӈ ювле-ла̄всыт.
7539,"О̄влэ̄т Татьяна Урсу, олн ловиньтан департа­ментыт кӯщай ва̄ӈын нэ̄ ла̄тыӈ тотыс."
7540,"Тав 2022, 2023, 2024 та̄лыт ма̄гыс та̄стым олныт урыл таи ла̄выс:
– Ма̄н ань сосса ма̄хум но̄х-во̄рмалтан программат ма̄гыс 2022 та̄л сыс 173 млн 800 со̄­тыра арыгкем солко̄ви та̄стысӯв."
7541,"Тувыл колыт ёвтнэ ма̄гыс 2 млрд сол­ко̄ви мыгӯв: тыгыл 2022 та̄лт - 635 млн арыгкем сол­ко̄ви холтаве тах, 2023 ос 2024 та̄лыг сыс - 722 млн."
7542,солко̄вил хол­туӈкве патаве.
7543,Аквтох ты та̄л сосса ма̄хум колыл ёвтнэ ма̄гыс 214 млн солковил нё̄тавет.
7544,"Тувыл Татьяна Гоголева во̄р ма̄т о̄лнэ сосса ще̄мьят во̄рколаныл ӯнт­тын ма̄гыс ла̄тыӈ ла̄выс, тамле хо̄тпат акваг нё̄туӈ­кве э̄ре̄гыт."
7545,"Мо̄лты та̄н тэ̄ланыл по̄хан-лактуве̄­сыт, во̄р ма̄ныл сысы вос минэ̄гыт, та̄н хотты па̄вылт о̄лнэ колыл миӈ­кве ла̄вавет."
7546,"Па̄вылт ос рӯпата а̄тим, коланыл ма̄гыс ойтнэ олн хотыл выгыт."
7547,Депутатыт ты ва̄р­малит пуссын та̄ра-патты­яныл ос са̄кконыт щирыл э̄лаль тотыяныл тах.
7548,Ань олн та̄стым проект нас ва̄нэ̄г о̄ньщияныл.
7549,Округ внутренний политика департаментыт рӯпитан кӯщай хум Александр Скурихин юристыт ва̄рнэ нё̄тмилыт урыл потыртас.
7550,Ка̄сыӈ э̄лумхо̄лас хотталь я̄р­мум порат юристытныл то̄рум ма̄­гыс нё̄тмил китыглаӈ­кве ве̄рми.
7551,Тамле нё̄тми­лыт ва̄рнэ ма̄гыс мо̄лты та̄лт 8 млн 268 со̄тыра солко̄ви холтым о̄лыс.
7552,Тох 1 со̄тыра 151 э̄лумхо̄лас та̄рвит тэ̄ланылт нё̄т­ве̄­сыт.
7553,"Сосса ма̄хум халт па̄вылт о̄лнэ 17 э̄лумхо̄лас ос во̄р ма̄т о̄лнэ кит хо̄тпаг хӯл алыщлан, во̄раян ма̄наныл та̄нки нупыланыл хаснэ порат нё̄тмил китыгласыт."
7554,"Ань Еремей Айпин ла̄выс, та̄н Ассамблея­нылт то̄ва та̄рвит ва̄рма­лит ма̄гыс ос ты депар­та­ментын ос Адвокатский палата-колт рӯпитан хо̄тпатн ёмщакв нё̄тавет, матыр-а̄ти э̄рнэ ла̄тӈыл хӯлтавет."
7555,"Та̄н э̄лаль аквтох рӯпи­таӈкве ла̄вхатэ̄гыт, та̄р­вит тэ̄лат са̄кконытытн āрталахтым аквъёт щё̄­питыяныл тах."
7556,Тамара МЕРОВА
7557,Ты хурит Галина Ильинична Краснухина (Алгадьева) по̄слым о̄лы.
7558,Галина Краснухина са̄в та̄л округ Дума колт сосса ма̄хум Ассамблеят депутатыт палт нё̄тмил ва̄рнэ хо̄тпаг рӯпиты.
7559,"Ханты-Мансийск ӯст тав о̄выл рӯпататэ Татьяна Гоголева ёт «Югра лылые̄п» ассо­циа­цият о̄вылтастэ, ётыл тэ̄н аквъёт округ Думат рӯ­питаӈкве патсы̄г."
7560,"Тот са̄в та̄л сыс сосса ма̄хум о̄лупса ва̄рмалит ёмщакв та̄ра-паттым о̄ньщиянэ, та̄н та̄рвит тэ̄ланыл торгамтым ос та̄н ма̄гсыланыл са̄кко­ныт щё̄питан порат э̄рнэ номтыт тув хӯлтыглы."
7561,Са̄в та̄л тав Еремей Айпин палт советник-хо̄тпаг о̄лыс.
7562,Ты та̄л округ Дума са̄тыт созывын пе̄риим депутатыг ёт тав о̄с э̄лаль рӯпиты.
7563,Ань ва̄т са̄грапнал э̄т­пос хо̄тыт хо̄талэ̄т Галина Ильинична 50 та̄лэ то̄в­лыс.
7564,Намхо̄талэ кастыл ма̄н таве янытлылӯв ос тав уре̄т ты потыр ло­винь­тэ̄н.
7565,Галина Ха̄льӯс район Ня̄хщамво̄ль па̄выл ляпат ма̄ньщи ще̄мьят самын патыс.
7566,А̄ги школа а̄стламе юи-па̄лт о̄влэ̄т «Сосьвинский ЛПУ Тю­мен­трансгаз» нампа кол ӯргалан хо̄тпаг рӯпитас.
7567,Тувыл Тюмень ӯсн ле̄к­карыг ха­нищтах­туӈкве ялыс ос Хулюмсӯнт па̄выл ма̄хум пусмалтан колт санитар­каг патхатыглас.
7568,Ос ле̄к­ка­рыг е̄мтуӈкве номтэ ат патыс.
7569,Тав Ленинград ӯсн А.И. Герцен нампа институтн э̄лаль ханищтахтуӈкве минас.
7570,Тот тав учителиг ханищтахтас ос аквтато­рыг юриспруденция тэ̄­латыл пӯмщалахтуӈкве патыс ос такви олн ойтнэ щирыл юрист-хо̄тпаг ханищтахтас.
7571,Тувыл Галина Ильинич­на Ханты-Мансийск ӯсн ёхтыс ос тыт округ Думан нё̄тмил ва̄рнэ хо̄т­паг рӯ­питаӈкве во̄ввес.
7572,Депу­татыт ёт рӯпитанэ̄тэ сыс тав са̄всыр са̄кконыт ём­щаквег та̄ра-паттыс.
7573,"Хо̄т матыр тэ̄лат ва̄ганэ, ос хоты са̄кконытыт ма̄­кыг хӯлтуӈкве э̄регы̄т ке, тав ты о̄вылтыт потырты."
7574,"Тав ня̄врамыт ханищтан ва̄рмалит, ма̄хум пус­мал­тан накыт ос сосса ма̄­хумн нё̄тмил ва̄рнэ мāгыс, са̄кконытн са̄всыр э̄рнэ ла̄тӈыт хӯлтуӈкве нё̄ты."
7575,Ассамблея депутатыт ос та̄наныл нё̄тнэ хо̄тпат пуссын акван-нё̄тхатым рӯпитэ̄гыт.
7576,Сосса ма̄хум тэ̄ланыл ма̄кыг ва̄рнэ ма̄гыс та̄нанылн са̄в ва̄р­малит ва̄ӈкве э̄ре̄гыт.
7577,"Та̄н ты ма̄хум ёт ак­ван-хо̄нтхатыглэ̄гыт, та̄н я̄рмум тэ̄лат мӯсхалыг та̄ра-паттыяныл."
7578,"Хантыт, ма̄ньщит ос ё̄рныт та̄рвит тэ̄ланыл та̄нки о̄лнэ ма̄ ӯргалан накытн пуссын хо̄е̄гыт."
7579,Та̄н янгыщ ма̄-во̄й но̄х-винэ ма̄­гыс ма̄нанылныл нефтяни­кытн по̄хан-ня̄влыглавет.
7580,То̄нт сосса ма̄хманув о̄лупсаныл ӯргалан ма̄гыс са̄всыр са̄ккон вāӈкве э̄ри.
7581,"Э̄рнэ торыг ат ке а̄лы­ме̄гыт, та̄н йис та̄гыл о̄лнэ ма̄наныл хот та вивет."
7582,"Тувыл ма̄-во̄й но̄х-винэ рӯпатат о̄вылтавет, ётыл та ма̄ янытэ̄т сэ̄мыл во̄ил лап-со̄сантаве, па̄ӈктаве ос тох та хультуптаве."
7583,"Та юи-па̄лт аквта ма̄н ювле ва̄нтлуӈкве ат хо̄йхаты, тот я̄т хот-то̄сэ̄гыт, хӯлыт, ӯйхулыт порсэ̄гыт."
7584,Ма̄н ма̄хманув ма̄гыс тыи сака яныг та̄рвит.
7585,"Галина Краснухина ла̄вме щирыл, округт о̄лнэ ма̄хум ёмщакв о̄лнэ̄­ныл ма̄гыс депутатыт са̄всыр са̄кконыт щё̄питā­лэ̄гыт кос, ос э̄рнэ торыг та̄н пуссын ат пирмайтавет."
7586,"Кос выгӯв, «Об общинах КМНСС и ДВ», «Террито­рии традиционного при­родо­пользования фе­дераль­ного значения» нампа са̄кконыт хансэ̄гыт, тувыл мо̄т ма̄т о̄лыглам накыт щирыл а̄рталавет."
7587,"Тувыл хотьют та̄ра ка̄сащи, хоть­ют а̄ти, ос та̄н ка̄сыӈъе̄мт ка̄сыӈ хансум ла̄тӈаныл вуянтэ̄гыт."
7588,"Мо̄т хо̄тпат лю̄льсаӈ ул вос номсэ̄гыт, ма̄в па̄ӈк­тын накыт округ сосса ма̄хманув ма̄гыс хунь туп лю̄ль тотэ̄гыт, тыт са̄в мо̄т мирыт о̄с о̄лэ̄гыт, аквтох сыстам лылые̄пыл лылтуӈкве, сыстам вит аюӈкве таӈхе̄гыт."
7589,Ма̄навн э̄лаль о̄лнэ посыӈ хо̄тал акван-нё̄тхатым кинсуӈ­кве э̄ри.
7590,"Ма̄н Галина 50-тāлэ̄­тыл янытлылӯв, пус кāт, пус лāгыл."
7591,"То̄румн вос ӯргалаве, О̄тырн вос ӯргалаве."
7592,Тамара МЕРОВА
7593,"Лӯима̄т о̄лнэ мирыт э̄рганыл урыл то̄ванакт мāхум мовиньтэ̄гыт ос ла̄ве̄гыт, та̄н та̄нки маныр ка̄салэ̄гыт, та о̄вылтыт та э̄рге̄гыт."
7594,Тувыл са̄выӈпāлэ э̄рыгсовыт ка̄смоста̄лыг о̄лэ̄гыт.
7595,"Я-а, тав кас, та̄н ма̄н ща̄нь ла̄тӈанув хотыл ва̄ганыл, маныр номт о̄ньще̄в, о̄с ат торгамтыяныл."
7596,Таима̄гыс э̄рганув ва̄та̄л та хультэ̄гыт.
7597,"Ма̄н, Ханты-Мансийск ӯст о̄лнэ ма̄ньщи нэ̄т, акв э̄ргын колнак ва̄рсӯв."
7598,Ты группав «Лӯи са̄м» намтыслӯв.
7599,"Тот э̄рганув э̄лаль тотнэ ма̄гыс, пе̄с тэ̄ланув мӯсхалыг ханищ­таӈкве ос ма̄нки торгам­тым о̄с вос о̄нь­щиянӯв, тамле тэ̄лат ва̄­руӈкве ань номылматсӯв."
7600,"О̄влэ̄т, 2019 та̄лт ма̄нь таквс э̄тпост, ӯсувт о̄лнэ ма̄ньщит акван-хо̄нт­хатыглаӈкве во̄выг­ла­санӯв."
7601,"То̄нт о̄выл щёс ловманкем хо̄тпа акван-атхатыгласыт ос ма̄н ма̄ньщи э̄ргыт, йӣквыт ханищтаӈкве потыртах­та­сӯв."
7602,"Матахмат щёс ак­ван-хо̄нтхатыгламув сыс нэ̄пакн хансым э̄ргыт ханищ­тасанӯв, ос тувыл мӯй ма̄хум э̄лы-па̄лт э̄р­гыг­ласанӯв."
7603,"Са̄всыр э̄ргыт Людмила Панченко, А̄с-угорский ма̄хум институтт рӯпитан нэ̄, ос Евдокия Хозумова, «Радио Югория» колт рӯпитан нэ̄, ханищтаӈкве тотыгласы̄г."
7604,"Людмила Николаевна пе̄с мо̄йтыт, пе̄с потрыт акван-атнэ̄тэ сыс архивт са̄всыр э̄рыгсовыт хо̄н­тыс, Евдо­кия Ивановна ма̄ньщи радиопередачат щё̄питан порат па̄влыӈ ма̄хум халт са̄в яласас ос то̄нт хансум утанэ о̄ньщи."
7605,"Тувыл Юван Шесталов хансум стиханэ э̄ргыг ва̄рве̄сыт, та̄наныл нэ̄пакт хо̄нтсанӯв."
7606,"Ты коныпал Анфиса Михайловна Хромова хуньт ӯсувт «Э̄рупса» нампа э̄ргыӈ-йӣквнэ группа ва̄рыглас, таве̄­ныл хуль­тум э̄ргыт о̄с номи­янӯв, мӯсхалыг ханищ­тыя­нӯв ос э̄лаль тотыя­нӯв тах."
7607,"Ма̄ньщитныл ма̄н ань ат хо̄тпат ва̄тихал ва̄щин­тахтэ̄в, кит нэ̄г а̄лыманэ̄н порат ма̄н палтув о̄с ёхталэ̄г."
7608,"Тувыл ковид-а̄гм пат­тат са̄в щёс акван-хо̄нтха­тыглахтуӈкве ат ве̄р­ме̄в, ётыл ос QR-код ло̄п­сыт китыглаӈкве пат­ве̄сыт."
7609,"Хотьют ат о̄ньщи, таи­ма̄гыс акван ат та̄рта­ве̄в."
7610,Яныг таквс э̄тпост кит щёс хо̄нтхатыгламув порат акв э̄рыг ма̄нки вāруӈкве номылматсӯв.
7611,"Ты э̄тпост ва̄т нупыл хо̄т хо̄талыт Татьяна Степановна Гоголева намхо̄талэ о̄лыс, ма̄н таве янытлан ма̄гыс э̄рыг ва̄рсӯв ос ма̄нь кинаг по̄слыслӯв."
7612,"Э̄рыг суе Денис Вынги­лев студия-колэ̄т хансыс­лӯв, ос кина по̄слуӈкве Александр Тургачёв ма̄навн нё̄тыс."
7613,Ты вāти кина-охса «То̄рум Маа» музей кант по̄слувес.
7614,Ма̄н Татьяна Степано­вна Гоголева самын па­тум хо̄талэ ос тав ва̄рум тэ̄ланэ тот э̄сгиян­ӯв.
7615,"Тав са̄в пе̄с ма̄ньщи накыт но̄х-во̄р­мал­таӈкве патыс, лӯима̄т ма̄хум ӯр­галан ма̄гыс са̄всыр са̄к­коныт нэ̄пакн щё̄питас."
7616,"Пуссын матыр-а̄ти тэ̄лат ка̄ркамыг ва̄ри­янэ, ма̄ньлат ма̄хум ном­тыӈыг о̄луӈкве ла̄виянэ."
7617,"Тамле та «А̄нъя па̄выл Ищтепан а̄ги, Я̄сунт па̄выл Са̄нтыра а̄ги»."
7618,Ань ты ма̄нь кина о̄выл щёс ма̄н «То̄рум Маа» музейт суссылтаслӯв.
7619,Тот Татьяна Степановна Гоголева рӯтанэ о̄выл­тыт потыртан ма̄гыс «Многоликий род Вор­щик» нампа суссылтап щё̄питавес.
7620,"Тыи Ма̄нья, Я̄сунт ос Рāктыӈъя па̄вылт Сайнаховыт, Омановыт, Хатаневыт рӯт колта̄глыт наманыл пуссын акван-атве̄сыт ос та̄н уранылт потыртасыт."
7621,Та ма̄хум хурияныл ос хуньт ла̄вум ла̄тӈаныл я̄нас хансым о̄лэ̄гыт.
7622,"На̄н ань музейн щалтсуӈкве ве̄рмегы̄н ос тот ты урыл потыртаве̄н, выставкал суссылтаве̄н тах."
7623,Тамара МЕРОВА
7624,Ювле хультум э̄тпос оигпам ляпат яныг кӯщай нэ̄ Наталья Комарова тыт о̄лнэ мирн ла̄тыӈ ке̄тыс.
7625,Та̄л сыс округ миркол кӯщаит ос такви ва̄рум рӯпататэ урыл округ депутат-хо̄тпат э̄лы-па̄лт потыртас.
7626,"Мир пусмалан ва̄рмаль
Кӯщай нэ̄ ла̄выс, ма̄нь па̄вылквет о̄лнэ 88 пӯль­ницат «Удаленное кон­сультирование» нампа ищхӣпыӈ утыл ты та̄л ва̄рве̄сыт."
7627,Нёлолов э̄тпос сыс ле̄ккарыт 11 со̄тыра э̄лумхо̄лас ёт ты ищхӣ­пыӈ ут хосыт потырта­сыт ос а̄гманыл тох пус­малтасыт.
7628,"Сургут ӯст йильпи пӯльница ӯнттувес, та̄р­витыӈыщ о̄лнэ нэ̄т ос ущты самын патум ня̄в­рамыт тот ань пусмалта­вет."
7629,"Нижневартовск ӯст яныг пӯльница аквпалъ­е̄ре ма̄нь таквс э̄тпосныл рӯпиты, мо̄тпалъе̄ре 2022 та̄л ма̄ньполь э̄тпост ӯнттуӈкве тах а̄стлаве."
7630,Ты та̄л оигпан э̄лы-па̄лт Ханты-Мансийский район Горноправдинск па̄вылт пӯльница рӯпи­таӈкве тах о̄вылтахты.
7631,Ха̄льӯст о̄лнэ пӯльница ос ты та̄лт ёмащакв щё̄­питавес.
7632,Округ янытыл о̄лнэ пӯльницат ма̄хум пусмалтан 157 йильпи ищхӣпыӈ утыл ос 53 ма̄шинал ёвтве̄сыт.
7633,Ты пора сыс «Госус­лу­ги» нампа ло̄пс хосыт ма̄хум акв млн са̄вит талон-нэ̄пак ле̄ккарыт палт висыт.
7634,Ань нила со̄тыра 500 ле̄ккарыт ос ма̄нь ле̄ккарыт корона­вирус-а̄гмыл ма̄хум пусмалтым рӯпитэ̄гыт.
7635,"Тыт о̄лнэ ма̄хум нё̄тавет
Нусаг о̄лнэ ще̄мьят, рӯпата та̄л хультум хо̄т­пат ань акваг нё̄тавет."
7636,Ты та̄лт 348 со̄тыра хо̄тпат «социальный контракт» нампа нэ̄пак щирыл ол­ныл та̄стуве̄сыт.
7637,Ма̄нь ня̄врамыт о̄щнэ ще̄мьят «сертификат» нэ̄пакыл майве̄сыт.
7638,"Тамле нэ̄пакыл а̄гирищаныл, пыгрищаныл са̄всыр ма̄тт олн ойтнэ та̄л ханищ­тахтуӈкве ань ве̄рме̄гыт."
7639,Мо̄тыт та̄лныл «Расту в Югре» нампа мӯйлупса­ныл о̄выл ня̄враманыл самын патум ма̄гсыл нэ̄т-хумыт 15 со̄тыра солко̄­вил ойтуӈкве тах патавет.
7640,"Ма̄хум сэ̄лнэ олнаныл урыл
Ань ма̄н округувт 736 со̄тыра 197 э̄лумхо̄лас, тыи 5,8% са̄вит мир 28 со̄тыра солко̄ви сэ̄лэ̄гыт."
7641,"29% са̄вит мир - 55-75 со̄тыра солко̄вил ойтавет, 18% са̄вит мир - 75-100 со̄тыра солко̄ви акв э̄тпос сыс выгыт, 22% са̄вит мир - 100-200 солко̄ви сэ̄­лэ̄гыт."
7642,Ань сака мощща хо̄тпа рӯпата та̄л туп-туп о̄лэ̄гыт.
7643,"Кол ӯнттын ва̄рмаль
Ма̄н округув янытыл 878 со̄тыра квадратный метра са̄вит о̄лнэ кол ӯнттуве̄с."
7644,2021 та̄лт хосат та̄гыл ӯнттын нила кол а̄стлаве̄сыт ос 347 ще̄мьят тув ва̄нтласыт.
7645,"Ты та̄л кит колыг Радужный ос Нижне­вар­товский ӯсыгт ӯнттуве­сы̄г, ле̄ккарыт, ня̄врамыт ханищтан, полицият ос мо̄т ма̄тт рӯпитан хо̄тпат «найм» щирыл колыл тот майве̄сыт."
7646,Ос ты та̄л оиг­пан мус 696 колыт ёма­щакв щё̄питаве̄сыт.
7647,"Ма̄нь таквс э̄тпос Пыть-Ях ӯст вит сыстам­тан ут ва̄рвес, ань 15 со̄тыра арыгкем хо̄тпат ёмас вит ае̄гыт."
7648,Ты та̄л сӯкыр э̄тпост «Газпром» нампа орга­низация Нефте­юганский районт турпат пинуӈкве о̄вылтахтас.
7649,Мо̄тыт та̄л 168 со̄тыра хо̄тпат кола­ныл газыл ва̄равет.
7650,"Хоты па̄вылт ня̄врамыт ӯргалан колыт, школат ӯнттуве̄сыт, хо̄т ма̄шинал яласан лё̄ӈхыт ёмащакв щё̄питаве̄сыт, манса̄вит олн ма̄-во̄й но̄х-винэ компаният ты та̄л сэ̄л­сыт, ос са̄в мо̄т ва̄рум рӯ­пата­ныл урыл Наталья Комарова акв щё̄с арыг­кем потыртас."
7651,"Ты юи-па̄лт депутат-хо̄тпат са̄всыр тэ̄лат урыл кӯщай нэ̄ китыгласаныл - школан ялантан ня̄вра­мыт ёмас тэ̄нутыл хунь тыттуӈкве патавет, яныг ӯсытт манос ма̄нь па̄в­лытт ӯльнаг ха̄йтыгтан кӯтьвыт ёт маныр та̄н ва̄руӈкве номсэ̄гыт, Нижне­вартовск ӯст пӯльница ӯнттын ма̄ныл хунь а̄стлаве ос са̄в мо̄т э̄рнэ ва̄рмалит урыл китыглахтасыт."
7652,Людмила ТЕТКИНА
7653,"О̄влэ̄т ам на̄нан пуста̄гыл о̄лнэ ла̄тыӈ ла̄ве̄гум, хунь пуста̄гыл о̄лэ̄в, то̄нт са̄в ёмас рӯпата акван-нё̄тхатым ва̄ре̄в."
7654,"Сосса ма̄хум тамле ла̄ттальпи о̄ньще̄гыт: «хотьют миннэ лё̄ӈх котьле̄ныл по̄хын ё̄ӈхыгпас, тав э̄лаль о̄лнэ со̄тыӈ хо̄тал ат хо̄нты»."
7655,"Таима̄гыс ма̄н ва̄рнэ тэ̄ланув хот-оссувлаӈкве ат э̄ри, о̄лупсав туп ма̄нти ёмасыг ва̄руӈкве ве̄рмилӯв."
7656,"Пуста̄гыл о̄лнэ ма̄гсыл ма̄н округувт наука щирыл ма̄хманув ёмас номтын ёхтавет, э̄рнэ тэ̄ланыл ва̄руӈ­кве ма̄ньлат ма̄хум во̄ве̄гыт, та̄н номтаныл молях рӯ­питы, аквты щё̄с э̄рнут ва̄рапе̄гыт."
7657,"Округувт ма̄-во̄й ос газ но̄х-виве, та хосыт ма̄н Югра ма̄в лё̄ӈханэ, ӯскананэ, па̄вылкананэ сыстамыг ос нё̄тнэг ва̄руӈкве ве̄рмиянӯв."
7658,Ня̄врамыт коланыл ляпат ёнгын ос ха̄йтыгтан кан вос о̄ньще̄гыт.
7659,"Пӯль­ницат ищхӣпыӈ утытыл ёвтыянӯв, па̄влыӈ ма̄т тамле утыл о̄с те̄тыянӯв."
7660,Э̄рнэ торыг э̄лумхо̄лас мӯсхал щирыл вос пусмалтаве.
7661,"Округ миркве, на̄н ка̄сыӈ хо̄тпан ма̄н ма̄в ма̄гсыл са̄в э̄рнэ рӯпата ва̄ри, са̄в э̄рнэ ва̄рмаль э̄лаль тоты, экономикав ма̄гсыл яныг па̄рс тоты."
7662,"Ма̄н ма̄вт ва̄тнэ пиланув, атнэ ла̄хсанув ос мо̄т во̄р тэ̄нут ма̄н нё̄тнэг ва̄рапиянӯв ос мир янытыл тына­лаӈкве те̄тыянӯв, мо̄т тэ̄нут халт сака янытлавет."
7663,"Тыи ос мо̄т ва̄рмалит пуссын на̄н ва̄регы̄н, на̄н рӯпитэгы̄н, на̄н ё̄рын хосыт ма̄в щёлыӈыг е̄мты."
7664,"Пуссын пуста̄гыл о̄лэ̄н, ня̄враманын янмалтэ̄н, яныгхо̄тпанын ӯргалэ̄н!"
7665,Округ губернатор Наталья Комарова мир янытлан ла̄тӈе ма̄ньщи ла̄тӈыг Г.
7666,КОНДИНАН толмащластэ
7667,О̄йттур э̄тпос 28 хо̄талэ̄т ля̄ххал тотнэ хо̄тпат Ханты-Мансийский район Батово па̄вылн тотыглаве̄сыт.
7668,Тот «Николай Пирогов» нампа на̄иӈха̄п мир пусмалтым ӯнлыс.
7669,"Та̄н э̄лын о̄лнэ хус арыгтем па̄влытын ялсыт, тот 2 со̄тыра арыгтем э̄лумхо̄лас уральтасаныл."
7670,"Россия ма̄ янытыл туп акв тамле на̄иӈха̄п о̄лы, тав ма̄н округувт я̄т хосыт яласы."
7671,Тав кӣвре̄т мир пус­малтан ма̄гыс са̄в я̄нас колнакыт щё̄питым о̄лэ̄гыт.
7672,Колнакыт пуссын йильпи ищхӣпыӈ утыл ва̄р­ве̄сыт.
7673,Тот сым уральтан аппаратыт о̄лэ̄гыт.
7674,Тув ёхталан ма̄хум янытэ̄т уральтаӈкве ве̄рмавет.
7675,"Хо̄тпа матырсыр а̄гм о̄ньщи ке, тот та̄ра осн-паттаве."
7676,2014 та̄лныл ты на̄иӈ­ха̄п «Центр профес­сио­нальной патологии» нам­па округ пӯльницан о̄лтвес.
7677,"Тот яныг ле̄ккарыг рӯпитан хум Николай Ташланов тох ла̄выс:
– Ма̄н ты на̄иӈха̄п ка̄­сыӈ та̄л йильпи утыл та̄с­тылӯв."
7678,Ань тот па̄влыӈ ма̄хум пусмалтан ма̄гыс матыр-а̄ти пуссын о̄лы.
7679,Ма̄навн округ миркол кӯщаит ос мир пусмалтан департамент яныг нё̄тмил ва̄ре̄гыт.
7680,Та̄н матыр э̄рнут ёвтнэ ма̄гыс акваг олн майлэ̄гыт.
7681,Ань акв тамле йильпи на̄иӈха̄п ва̄рнэ ма̄гыс э̄рнэ нэ̄пакыт акван-атыянув.
7682,"Ам номсэ̄гум, китах-хӯрмах та̄л мины, йильпи на̄иӈха̄п рӯпитаӈкве о̄вылтахты."
7683,Тот са̄внув пусмалтан колнак ва̄раве.
7684,"Па̄влыӈ мирн маныр ле̄ккарыт э̄ре̄гыт, пуссын тот рӯпитаӈкве патэ̄гыт тах."
7685,"Кӯщай хум ла̄вме щи­рыл, ты та̄л Ха̄льӯс район Саранпа̄вылт Саквъя витэ молях то̄сыс."
7686,Ле̄ккарыт тот туп акв хо̄тал рӯпитасыт.
7687,"На̄иӈха̄п то̄сам ма̄н ул вос ӯнтыс, та̄н ло̄ӈхаль Ло̄пмус па̄вылн минасыт."
7688,Саранпа̄выл ма̄хум мо­торха̄пыл тув ялантасыт.
7689,"Ты на̄иӈха̄пт акв от­деленият ле̄ккар кӯщай Александра Дарченко ла̄выс:
– Па̄влыӈ мир пусмал­тан ос уральтан ма̄гыс онтолов ле̄ккар рӯпиты."
7690,"Та̄н халанылт общий практика щирыл ма̄хум пусмалтан ле̄ккарыт, акв акушер-гинеколог, нев­ролог, ӯлщ пуӈк, сам а̄гм пусмалтан ле̄ккар, хирург, лабораторный диагностика ва̄рнэ ле̄ккар, хо̄псы уральтан ле̄ккар ос узи ва̄рнэ ле̄ккар рӯ­питэ̄гыт."
7691,Та̄нанылн китхуйплов ма̄нь ле̄кка­рыт нё̄тэ̄гыт.
7692,Округувт па̄влыӈ ма̄хум пусмалтым щар о̄влэ̄т 1968 та̄лт «Здоровье» нам­па на̄иӈха̄п яласаӈкве патыс.
7693,Ётылнув ле̄ккарыт на̄иӈха̄пыл тотыглаӈкве патве̄сыт.
7694,1993 та̄лт ос «Николай Пирогов» на̄иӈ­ха̄п ищхӣпыӈ утыл та̄с­тувес.
7695,Ты на̄иӈха̄пыл ле̄ккарыт ань тыг мус яласэ̄гыт.
7696,"2003 та̄лт тав ёмщакв хот-щё̄питавес, йильпи ищхӣпыӈ утыл та̄стувес."
7697,Ань ты тӯя ле̄к­карыт на̄иӈха̄пыл ва̄т нупыл нёлоловит щёс па̄влытн минасыт.
7698,Ка̄сыӈ та̄л та̄н э̄лын ӯнлын са̄в па̄влытын ялантэ̄гыт.
7699,Тот та̄н 6 со̄­тыратем э̄лумхо̄лас уральта̄лэ̄гыт.
7700,Та̄н ха­ланылт са̄в сосса ма̄хум о̄лэ̄гыт.
7701,"Ты ва̄рмаль сака ёмас, ань то̄ва ханты ос ма̄ньщи хо̄тпанув та̄нки пӯльницан ёхталаӈкве ат ве̄рме̄гыт, па̄вланылт сакати уральтахтэ̄гыт."
7702,Николай МЕРОВ
7703,«Ма̄нь Ӯсквег» ла̄внэ ма̄н ка̄сыӈ туи сака са̄в ня̄врамыт ёхталэ̄гыт.
7704,"Ос акв щёс ёхталам ня̄врам мо̄тыт щёс тув о̄с во̄вхаты, номтэ̄н тув хартаве."
7705,"Та̄н тот халанылт сака юртыӈыщ о̄лэ̄гыт, акван-нё̄тхатым щаквще̄гыт, рӯпитэ̄гыт, ханищтахтэ̄гыт, щар аквтуп акв колта̄гыл ня̄врамаквет."
7706,"«Ма̄нь Ӯсквен» миннэ ма̄гыс ня̄врамыт та̄л сыс атхатэ̄гыт, матыр э̄рнэ пормас щё̄питэ̄гыт."
7707,"Āгит ма̄ньщи суп, ва̄таӈ то̄р, суп-охса ю̄нтэ̄гыт, пыгыт ёрыгхатэ̄гыт."
7708,"Тот халанылт «тайный друг» ёнгилыл ёнгасэ̄гыт, смена сыс сы­тамыг халанылт ма̄нь мӯйлупса ва̄ре̄гыт."
7709,Тох а̄гит юртаныл ма̄гсыл суп-охса манос лё̄мвой-то̄р ю̄нтэ̄гыт.
7710,Ань ты тув «Ня̄лыт э̄р­гын пора» титыт сменаг ва̄­рыгласаныл.
7711,Ты э̄лы-палт акваг юи-о̄влыг хультсас.
7712,"Ты тув ёхтуманыл порат тот та̄ра титтыг-уртхатсыт, рущ щирыл ла̄ве̄гыт – «племена»."
7713,"Ос ка̄сыӈ та̄нти акван-нё̄тхатым о̄лсыт, лӯптаӈ ща̄й атсыт, ма̄ньщи кӯрт ня̄нь ва̄рсыт."
7714,Ка̄сыӈ э̄типа̄лаг та̄нти ва̄рум ня̄­няныл ёт ща̄й айсыт.
7715,"Ёнгын хо̄талн та̄н та­щир щё̄питахтэ̄гыт – а̄гит ма̄ньщи сагыл сагхатэ̄гыт, пыгыт лахыр масэ̄гыт, пуӈкын ма̄ньщи сагыт то̄рса̄лмыл нэ̄ге̄гыт."
7716,"Āгит вильтаныл то̄рыл лап-пантыяныл, пыгыт тащир та̄нтина̄нылн а̄ги пе̄рие̄гыт."
7717,"Тувыл а̄гит халт щар нё̄тнэ а̄ги яныг э̄кват пе̄рие̄гыт, ты хотьют ма̄ньщи ла̄тыӈ ва̄г, такви ю̄нсхатуӈкве ве̄рми, пе̄с йис ва̄рмалит ва̄г, та а̄ги щар нё̄тнэг паттаве."
7718,"Тав такви ма̄хманэ ёт «городище» ла̄внэ ма̄н мины, тот хультэ̄гыт."
7719,Мо̄т «племя» ма̄хмыт та̄н палтаныл хо̄нтлым минэ̄гыт.
7720,"Пыгыт халанылт пе̄рще̄гыт, саганыл хот-хасумтыяныл."
7721,"Хотьют сагаге хот-хасумтавесы̄г, таи по̄хын та паты."
7722,"Тох ха̄йтыгтым, пе̄рщим та ёнге̄гыт."
7723,"Э̄рттам, щар со̄ль э̄рыг-йис пора ка̄­нащит манос о̄тырыт ха̄йтыгтэ̄гыт."
7724,"Пуссын мо̄т щирыл масхатэ̄гыт, та̄н нупыланыл сунсуӈкве сака пӯмыщ, сака ка̄с."
7725,"Галина
Кондина"
7726,"Во̄ртур э̄тпост ня̄врамыӈ колта̄глыт иӈ акв олн-нё̄тмилыл мивет – та̄н ня̄враманыл школат те ханищтахты, тав ма̄гсылэ та̄н 10 со̄тыра солко̄вил ойтавет."
7727,Ты олн винэ ма̄гыс заяв­ление-нэ̄пак хансуӈкв ос Пенсионный фонд колн те̄туӈкв э̄ри.
7728,"Хотьют нэ̄паке ат ро̄внэ щирыл те хансытэ, тувыл ювле пищмал те̄таве, хӯлтаве – хо̄т ёмащакв хансуӈкв э̄ри."
7729,Ань ты олныл ка̄сыӈ ще̄мья миве.
7730,"Манах ня̄в­рам ще̄мьят яныгме̄гыт ос та̄н пуссын школатт те ханищтахтэ̄гыт, ка̄сыӈе ма̄гсыл олн те̄таве."
7731,"Ос ань ты ва̄рмаль та̄ра-паттаве:
– ня̄врам ты та̄л ущты школан те мины, тав 6 та̄лэ сӯкыр э̄тпос о̄выл хо̄талэ мус вос то̄влы."
7732,"Та юи-па̄лт намхо̄талэ те о̄лы, та ня̄врам ма̄гыс олн ат миве."
7733,– 18 та̄л яныт ня̄врамыт ты нё̄тмилыл о̄с майлавет.
7734,Ос та̄н намхо̄таланыл о̄йт­тур э̄тпос 2 хо̄талэ э̄лы-па̄лт вос о̄лы.
7735,Та юи-па̄лт самын патум ня̄врамыт олныл о̄с ат ойтавет.
7736,23 та̄ланыл то̄влын мус а̄гмыӈ-мосыӈ ня̄вра­мыт олныл нё̄тавет.
7737,Та̄н хотты колт о̄с вос ханищ­тахтэ̄гыт.
7738,"Тувыл савалап колныл ня̄врам вим хо̄т­пат, опекуныг манос по­печителиг о̄лнэ ма̄хумн ты олн-нё̄тмил о̄с виӈкв ро̄ви."
7739,"Заявление хансум хо̄т­пат нэ̄паканыл ёмащакв уральтавет, ня̄враманыл хо̄т ханищтахты, та колныл ла̄тыӈ о̄с во̄ваве."
7740,Тувыл ат хо̄тал ювле хультнэ юи-па̄лт ща̄нит-а̄щит пищмал те̄тавет – та̄н 10 со̄тыра солко̄вил мивет ман а̄ти.
7741,"Ат те мивет, ос хансавет – та̄н манрыг ты олныл ат ойтавет."
7742,Ты олныт во̄ртур э̄тпос 16 хо̄талэ юи-па̄лт миӈкв патавет.
7743,"Ос ань хотьют заявление ат хансыс, та̄н яныг таквс э̄тпос о̄выл хо̄талэ мус хансуӈкв вос а̄лыме̄гыт."
7744,Та юи-па̄лт 10 со̄тыра солко̄вил воссыг миӈкв ат патавет.
7745,Ань ма̄к ёмащакв ты заявление хансуӈкв э̄ри.
7746,То̄ва хо̄тпат олныӈ кар­точканыл номере тув хан­сыяныл.
7747,Ос «лицевой счет» хансуӈкв кос э̄ри.
7748,Ты олныл туп ща̄нит-а̄щит та̄с­тавет.
7749,"Хотьют по̄х хо̄тпа наме тув хансытэ те, та̄н олныл щар ат мивет."
7750,"Валентина
Васильева"
7751,"Ма̄ньщи нэ̄ – тав ма̄щтыр хо̄тпа, колэ щё̄питан ёмас нэ̄, ня̄враманэ тю̄пыӈыг янмалтан ща̄нь ос о̄йкатэ э̄руптан нэ̄, о̄лупсатэ нотыӈыг ва̄ритэ."
7752,"Тав о̄лнэ нотэ палытыл ва̄гтэ, маныр ва̄руӈкве ро̄­ви манос ат ро̄ви, тав ща̄­не̄ныл хӯнтамлам на­канэ а̄гитэ̄н э̄лаль хӯлтыянэ, яныгпа̄ла э̄кват а̄гитын мӯтра тэ̄лат урыл о̄с потырта̄лсыт."
7753,Та пе̄с накыт ань хот-ёрувлаӈкве патве̄сыт.
7754,"Нэ̄квет халанылт ва̄й­хатым ос а̄гияныл ёт ак­ван-нё̄тхатым вос о̄лсыт, таима̄гыс ю̄нсхатуӈкве акван-ӯнтылматыгласыт ос та сыс са̄всыр мӯтран ханищтасаныл."
7755,"Тучаӈ-сӯнт-хӯрыг ю̄нтсыт
Ань о̄йттур э̄тпос 9-12 хо̄таланэ̄т Я̄сунт па̄­вылт «Ма̄нь Ӯскве» нам­па стойбищат са̄тыт ма̄щ­тырлан «кочевой» школа ва̄рыглавес."
7756,"Тот ня̄врамыт са̄лы то̄выль хот-нёлхатаптуӈкве, тынт­луӈкве ос пормас ю̄н­туӈкве ханищтаве̄сыт."
7757,Ань коронавирус-а̄гм о̄лнэ̄т паттат ты ханищтапн акван-атхатыглам ма̄хум ла̄кква-уртве̄сыт.
7758,"О̄влэ̄т яныгнув хо̄тпат акван-атве̄сыт, ётыл ма̄ньлат а̄гит ханищтахтуӈкве во̄вве̄сыт."
7759,"Мо̄лты та̄л па̄сныл Саранпа̄вылныл, Куль­пасныл ос Хулюмсӯнтныл о̄лнэ ма̄щтыр нэ̄т акван-атхатыгланэ̄ныл порат тучаӈ ю̄нтсыт."
7760,То̄нт та̄н кит ю̄нтнутаныл ат а̄стумыт - тыи «тучаӈ-сӯнт-хӯрыг» ос па̄сыг совныл ю̄нтнэ хум-а̄кань.
7761,Ань таияныл ю̄нтуӈкве Я̄сунтын ты ёхталасыт.
7762,"Ту­чаӈ-сӯнт-хӯрыг тучаӈ кӣвырт о̄ньщаве, тув ю̄нс­хатнэ ма̄нь то̄рса̄лмыт, нуй ос сов ло̄мтыт, сакыт пина­вет."
7763,Ос э̄рмыглан порат тувыл ты вивет.
7764,Ань нёлоловхуйплов нэ̄квет ос а̄гит та̄нки ма̄г­сыланыл тучаӈ-сӯнт-хӯ­рыг ю̄нтсыт.
7765,Та̄н о̄влэ̄т па̄­сыгсов ка̄миньтаг тынт­лы­саныл.
7766,"Ат хо̄тал сыс яныг са̄лы сов витын пи­ным о̄щсаныл, таве хо̄­тал нупыл пинтлысаныл, пунэ хот вос нёлхаты ос ущ новтупыл пунэ новт­саныл ос ка̄тыл ёмщакв тынтлысаныл."
7767,"Хультум кот ло̄мтытыл ханса яктысыт, ка̄сыӈ нэ̄ таквина̄тэ̄н э̄рнэ ханса яктыс ос хӯрыгсов ю̄нтыс."
7768,Ка̄сыӈ нэ̄ такем хорамыӈ тучаӈ-сӯнт-хӯрыг ю̄нтум.
7769,"Акв нэ̄ ла̄внэ̄тэ щирыл, «ты тучаӈ-сӯнт-хӯрыгт ма̄щтыр нэ̄ такви сыме тӯйтым о̄ньщитэ!»
Янге-ма̄нит пе̄с накыт ханищтэ̄гыт
Та юи-па̄лт нэ̄квет хум-а̄кань ва̄рнэ ма̄гыс о̄влэ̄т па̄сыгсов тынтлысыт ос ётыл а̄кань ю̄нтуӈкве ӯнт­сыт."
7770,"Та̄н хум-а̄каняныл кит-хӯрум щё̄с сыс ва̄ра­пасаныл, ты а̄каняныл нэ̄ со̄т о̄щнэ ма̄гыс тучаӈ­хӯргын пинсаныл."
7771,"Пе̄с та̄гыл о̄лум на­кыт ма̄ньлат ма̄ньщи нэ̄т пуссын ва̄нэ̄г вос о̄щ­са­ныл, история наукат кан­дидат-нэ̄ Светлана Алексеевна По­пова «Ду­ховный мир ман­сийской женщины» нэ̄пакн са̄всыр потрыт хансыс."
7772,"Тав такви Я̄сунтын ёхталаӈкве ат ве̄рмыс, ос «Ӯринэ̄ква ялпыӈ хо̄тал», «Нэ̄ хо̄тпа о̄лупсатэ», «Йис та̄гыл пӯри тэ̄нэ ма̄нь­щи накыт» ос мо̄т са̄всыр нэ̄пакн хан­сум мӯтрат ловиньтан ма̄гыс потрыт ке̄тыс."
7773,"Та̄наныл ловиньта­ма­ныл юи-па̄лт ма̄хум хӯлтыглахтын ла̄тыӈ ла̄в­сыт, ма̄ньлат а̄гит ма̄ньщи нэ̄ пе̄с о̄лупсатэ э̄лаль то­туӈкве хумус ве̄рмияныл, тамле тэ̄лат та̄ра-паттысыт."
7774,"А̄гит нэ̄ мӯтрат вос ва̄гыт
Тувыл ханищтам мӯт­раныл та̄н мо̄т сменан э̄лаль тотсаныл."
7775,«Ма̄нь Ӯск­вет» о̄йттур э̄тпост 12-19 хо̄таланылт «Ня̄лыт э̄р­гын суй» нампа пе̄с на­кыт киснэ ва̄рмаль о̄лыс.
7776,Ты ёнгилыт а̄гит пы­гытн маньнэг вивет.
7777,"А̄гит са̄ртын щё̄питахтэ̄гыт, та̄нки ма̄гсыланыл ма̄ньщи суп ос то̄р ю̄нтэ̄гыт, саг ва̄ре̄­гыт ос хумус та̄н пуӈкын сагавет, яныгнув нэ̄тн ха­нищтавет."
7778,"Тот ёнгын ма̄хум киттыг-уртхатэ̄гыт, то̄ваныл ӯс­­ща­хылн о̄луӈкве минэ̄­гыт, мо̄­таныт ё̄рнкол тӯщ­тэ̄гыт ос тот о̄лэ̄гыт."
7779,Та̄н­ки ха­ланылт ка̄сыӈ пыг таквина̄тэ̄н а̄ги нэ̄г выг­тэ ос тувыл акван-нё̄тхатым матыр-а̄ти ва̄­ре̄г.
7780,"Акв хотты а̄ги тот щар нё̄тнэ а̄гииг ла̄ваве ос ӯс­щахылн тотаве, тувыл ты киттыг-уртхатам пыгыт тав ма̄гсылэ тот вуянтахтуӈкве патэ̄гыт."
7781,А̄гит ос ма̄ньщи нэ̄тын ва̄­нэ накытн пуссын ханищ­тавет.
7782,"Та̄н о̄лнэ кол акваг сыстамыг вос о̄ньщияныл, во̄р ща̄й лӯптат атуӈкве во̄рн тотыглавет."
7783,"Ос ты лӯптал хумус ща̄й па̄й­таве, ма̄ньщи кӯрт хумус ня̄нь ва̄раве, пуссын сус­сылтавет."
7784,Хот-хащлум маснут асаныл лап-ю̄н­туӈкве ос ӯлылап э̄рыг э̄ргуӈкве ханищтахтэ̄гыт.
7785,"Ня̄врамыт номтыӈ, мӯтраӈ хо̄тпаг вос о̄лэ̄гыт
Ань ты сменат а̄гирищит пыгыт ма̄гыс лё̄мвойто̄р ю̄нтсыт ос мӯйлуптасаныл."
7786,Пуссын тэ̄лат яныгнув нэ̄ хо̄тпатн хӯлтыглаве̄сыт.
7787,"Ос о̄лупсат матыр я̄рмын накыт о̄вылтыт потыртасыт, хумус ма̄ньщи нэ̄ та̄наныл по̄хан лаквтыянэ, хум ва̄рнэ юи-па̄лт нэ̄ о̄лупсатэ хумле о̄лы, ня̄врамыӈыг е̄мтнэ̄тэ порат маныр ва̄ӈк­ве ос маныр ва̄руӈкве ро̄­ви ман ат ро̄ви, пуссын та̄ра-паттысаныл."
7788,Тамле ва̄рмалит ва̄нэ ос ханищтан потрыт Светлана Алексеевна Попова щё̄­питас.
7789,Тав тэ̄лат пуссын ёмщакв торгамтан ма̄гыс а̄гит та̄ланыл то̄влынэ̄ныл щирыл хассанэ.
7790,Ань а̄гит потрыт хӯнтлын коныпал та̄нки сунсыглахтым тот пе̄с йис о̄лупсал о̄лсыт.
7791,«Ма̄нь Ӯсквет» ка̄сыӈ та̄л а̄гит-пыгыт тох о̄луӈкве ханищтавет.
7792,"Тот ня̄врамыт ма̄ньщи маснутыл мас­хатэ̄гыт, та̄нки са̄в­сыр пе̄с пормасыт ва̄ре̄­гыт ос ма̄ньщи ла̄т­ӈыл потыр­таӈкве ханищ­тахтэ̄гыт."
7793,Тох ханьщувлым тэ̄лат пе̄с щиранылт э̄лаль тотыяныл.
7794,"Тамле ханищтан ва̄р­малит то̄ванакт мо̄т щи­рыл щё̄пита̄лавет, ма­тыр йильпи тэ̄лат тув хӯлтэ̄гыт."
7795,"Хоты ня̄врамыт ка̄сыӈ та̄л тув ёхталэ̄гыт ос ёнге̄гыт, таит ва̄ганыл."
7796,"Та̄н пе̄с ма̄ньщиянув хольт номтыӈ, мӯтраӈ э̄лумхо̄ласыг пуссын вос яныгме̄гыт."
7797,Юи-о̄вылт ма̄н Елена ос Геннадий Тимченко намаим фондын ос Тюмень ӯст о̄лнэ мирн нё̄тнэ фон­дыт пӯмащипа ла̄тыӈ ке̄тэ̄в.
7798,Ань та̄н нё̄тмиланыл хо­сыт ма̄н «кочевой» школан ма̄ньщиянув акван-атыг­лыянӯв ос тамле э̄рнэ рӯпатав э̄лаль тотылӯв.
7799,"Евгения Вьюткина ке̄тум потре ма̄ньщи ла̄тӈыг
Тамара Мерован
толмащлавес"
7800,Акв порат во̄раян хум са̄лыл во̄рт акван-хо̄нтхатсы̄г.
7801,"Са̄лы таве̄н ла̄выс:
– Паща о̄лэн, во̄раян хум!"
7802,"Ам акваг наӈын во̄рт ва̄щиньта̄лылум, хумус рӯпитэ̄гын, хумус во̄рт яласэ̄гын."
7803,"Тувыл вōруй ка̄тын-паттуӈкве ат ве̄рме̄гын, со̄т, щунь ат о̄ньще̄гын."
7804,"Во̄раян хум ювле ла̄выс:
– Пӯмащипа, я̄тил са̄лы, ёмас ла̄тыӈ ма̄гсыл."
7805,"Са̄лы ювле ла̄выс:
– Холытан ты ма̄н тах о̄с ёхталэн."
7806,"Тох ла̄выс, во̄рн та ха̄йтыс."
7807,"Ӣтипа̄лаг во̄раян хум ёл-хуяс, тувыл ӯлме ат юв, акваг номсахты, хумус са̄лы ёт потыртас."
7808,"Хо̄тал но̄х-нэ̄глуӈкве туп патыс, во̄раян хум аквта я̄ӈкылма̄н минас."
7809,"Тув ёхтыс, са̄лы таве ӯритэ."
7810,"Са̄лы ла̄выс:
– Ам наӈын юртыг па­тэ̄гум, нё̄туӈкве патылум."
7811,"Ты юи-па̄лт са̄лы во̄­раян хум палт та о̄лмыг­тас, ма̄хманэ тав палтэ пуссын ханьщувласыт, таве э̄руптаӈкве патса­ныл."
7812,"Во̄раян хум о̄лупсатэ кӯпнитыг е̄мтыс, ёмасну­вег е̄мтыс."
7813,"Во̄раян хум ёмас тэ̄ла са̄лытэ ма̄гсыл ва̄руӈкве номылматас, таве̄н яныг, нё̄тнэ а̄ньт ва̄руӈкв."
7814,Ка̄сыӈ хо̄тал тав ще̄мьятэ ёт а̄ньт ёргысыт.
7815,"Акв хо̄­тал а̄ньт та а̄стласаныл, та̄к, нё̄тнэ ос яныг а̄ньтыг тэ̄лсыг!"
7816,"Тӯя пора ёхтыс, тӯйт толуӈкве патыс, товлыӈ ӯит луйге̄гыт, во̄рт о̄лнэ ӯит ро̄ӈхе̄гыт."
7817,"Во̄раян хум ё̄рнколныл кон-ква̄лыс, са̄лытэ ке̄рыстэ, ще̄мьятэ са̄лыӈ сунын та̄лтысанэ, та минасыт."
7818,Во̄р лё̄ӈх хосыт са̄лытэ пе̄лпыщ ха̄йты.
7819,Ватка-тӯрн та ёхты­сыт.
7820,Та порат тӯр сака нё̄тнэг о̄лы.
7821,"Во̄раян хум са̄лытэ та̄ртыстэ, хо̄т о̄выл щёс ка̄саластэ, тув ва̄нттастэ."
7822,"Ос ла̄выс:
– Са̄лы во̄рн минэн,  нё̄тнэ а̄ньтыг ёт вуен, пилта̄л тот о̄лэн."
7823,"Са̄лы яныг а̄ньтыл нё̄­тылтахтым, я̄ ва̄тан ё̄ман­тас, пуӈке хосувластэ ос э̄лаль та ха̄йтыс."
7824,"Во̄раян хум ла̄выс:
– Пӯмащипа, я̄тил са̄лы."
7825,"Тахольт а̄нумн нё̄тсын, со̄т, щунь а̄нумн тотсын."
7826,Ань во̄рн минуӈкве ве̄р­ме̄гын.
7827,"Са̄лы ювле ла̄выс:
– Наӈын о̄с яныг пӯ­мащипа, э̄лумхо̄лас."
7828,"Тамле яныг, пе̄лп а̄ньтыл ам ань ха̄йтнутыл ат пилэ̄гум."
7829,"Са̄лы нё̄тнэ а̄ньтыл юи-о̄выл щёс пуӈке ё̄ӈхыг­палыстэ, тувыл во̄рн та ха̄йтыс."
7830,Та пе̄с йис по­раныл са̄лы а̄ньт о̄ньщи ос э̄лумхо̄лас ёт юртыӈ­ыщ о̄лы.
7831,Ханты-Мансийск ӯст «То̄рум Маа» музейт ты суссылтап лӯпта э̄тпост ва̄рыглавес.
7832,Тот ва̄тахкем та̄л палыт акван-атым а̄пат ос 2019 та̄лт о̄лыглам семинарт ма̄щтыр хо̄тпат ва̄рум а̄пат мирн суссылтаве̄сыт.
7833,Ханты ос ма̄ньщи ма̄х­манув нот палытыл са̄сныл са̄всыр пормасыт ва̄ре̄гыт.
7834,"Ка̄сыӈ пормас нё̄тнэ̄г сус­хатнэ ма̄гыс, коныпалэ хорамыл щуртаве."
7835,Ань ок­ругувт са̄в ма̄щтыр хо̄тпа о̄лы.
7836,"Матыр семинарыт о̄лыгланэ̄ныл порат, та̄н са̄сныл акваг матыр ма̄щ­тырлэ̄гыт."
7837,"Суссылтап щё̄питам нэ̄ Ирина Ксенофонтова ла̄выс:
– Округувт са̄всыр па̄влыӈ ма̄т о̄лнэ ма̄щтыр хотпат ты а̄пат ос та̄наныл но̄х-тагатан ма̄гсыл йӣв­ныл ва̄рим ва̄ӈкрипыт ма̄н музеювн мисаныл."
7838,Ты коныпал тыт ма̄нь ня̄врамыт ёнгынутаныл о̄с атсанув.
7839,Лӯима̄т о̄лнэ ханты ос ма̄ньщи ма̄хум а̄пат са̄сныл ва̄ре̄гыт.
7840,А̄па йӣве ос ля̄мйӣвыл хӯтылтаве.
7841,Тувыл е̄ранэ ӯльпа та̄рыл манос та̄ныл ю̄нтавет.
7842,"Тамле а̄пат сака та̄кыг о̄лсыт, са̄в ня̄врамыӈ ще̄мьятыт ка̄сыӈ самын патум ня̄врам тот ты янмалтавес."
7843,"Хо̄тал нэ̄глын е̄рт, Сур­гутский, Нижневар­товский ос Нефтеюганский районт о̄лнэ ханты ма̄хум ос хо̄вт йӣвытыл а̄па ва̄рсыт."
7844,"Лё̄ӈхыт ня̄врам тотыглан а̄па
Ханты ма̄хманув ма̄нь ня̄врамыӈ та̄гыл э̄л хотталь ла̄глыл ё̄мнэ ма̄гыс о̄с я̄нас па̄йп о̄щсыт."
7845,"Ты а̄па о̄с са̄сныл ва̄рыглавес, тав сыс па̄йп хурип о̄лыс, вит ат та̄ратас, кӣвырт ня̄врам ат ре̄гтыглавес, ты хусапт ма̄нь ня̄врам ёт тотыглаӈкве кӯстыр о̄лыс."
7846,"Ты яныг па̄йп сыспалн масыглавес, ня̄врам тув ӯнтталавес."
7847,"Акв по̄хе асыл ва̄рыглавес, ня̄врам ла̄глаге кональ та̄ратым вос о̄лэ̄г."
7848,Ня̄врам тот аквтуп ёралахтым ӯнлахо̄лыс.
7849,"Колта̄глыл а̄пат яныгмасыт
Ань о̄лум выставкат акв пе̄с а̄па суссылтавес."
7850,"Ты а̄пат Людмила Калистратовна Зубакина, такви о̄парищ наме Гришкина, ма̄нь по­рат нёвитавес."
7851,"Ты ханты нэ̄ Белоярский район Тугияны па̄вылт самын патыс, тот яныгмас."
7852,Ань Ханты-Мансийск ӯст о̄лы.
7853,"Тав ла̄выс:
– Ма̄н колта̄глувт лов ня̄врам яныгмасув."
7854,"Ам номилум, хунь мощ но̄х-яныгмасум, а̄пщиянум ос йигрищанум ты а̄пат нёвитасанум."
7855,Та̄н пуссын ты а̄пат яныгмасыт.
7856,"Ня̄врам тув пиннэ э̄лы-па̄лт, о̄влэ̄т паттатэ̄н оссы пинаве."
7857,"Ня̄в­рамн хуюӈкве ка̄миньт вос о̄лыс, ос вит тув вос посыс."
7858,То̄ва порат оссы пе̄нтсыл тӯр ва̄тат яныгман пум то̄с­лавес ос а̄па паттан пинвес.
7859,"Тӯр витэ то̄снэ порат ты пум атвес, ём­щакв хот-то̄слувес ос тув пиныглавес."
7860,"Тувыл а̄пан ка̄миньт пӯтыска тар­мыл ня̄врам ӯнттувес ос ёмщакв лап-ма̄нигтавес, тох ёл та хуюптавес."
7861,"Тав ёл ул вос патыс, ква̄лгыл ёл-хасыглавес."
7862,"Ня̄врам о̄выл а̄патэ
Сосса ще̄мьят ня̄врам о̄выл хуюптым а̄патэ ял­пыӈыг ла̄ваве."
7863,"Ты а̄па ма̄нькол юи-па̄лт во̄рн тотаве, тот хультуптаве."
7864,Ту­выл ня̄врам ма̄гыс мо̄т кит а̄паг ва̄рыглавесыг.
7865,"Акватэ - э̄ти а̄па, мо̄танэ ос хо̄тыл а̄па о̄лыс."
7866,Ты а̄пагт ма̄нь ня̄врам яныгнуве̄г е̄мт­нэ̄тэ мус о̄щвес.
7867,Пе̄с порат сосса ня̄врамыт пуссын тамле а̄пат ты яныгмасыт.
7868,Николай МЕРОВ
7869,"Ам намум Меров Кирилл, ам Саранпа̄вылт о̄лэ̄гум ос ханищтахтэ̄гум."
7870,"Ты туи ам омам ёт ща̄рщин ялсум, тот ма̄н Сочи ӯс ляпат Лоо па̄вылт ӯщлахтасӯв."
7871,"Ма̄н нила хо̄тпа ялсӯв – ам, омам, Люда а̄квум ос тав апге Женя."
7872,Āнумн матыр-а̄ти пус­сын пӯмыщ о̄лыс.
7873,"Тот сака са̄в мир ӯщлахтэ̄гыт, ка̄сыӈ хо̄тал ща̄рыщн пувлуӈкве ялантасӯв, витэ татем лоньщиӈ, на̄лми ва̄татэ ма̄нь а̄хвтасыӈ, хо̄талэ са­ка та̄кыщ котарахты."
7874,"Тот та̄ра суп та̄л ё̄мыгтаӈкве ат э̄ри, алпин хот-котараӈкве ве̄рмаве."
7875,"Акв хо̄тал аквапаркын ялсӯв, тот са̄всыр сыпыт о̄лэ̄гыт, тувыл ёлаль вит овты, та сып хосыт тах­сысӯв, ёлытэ̄т яныг вит во̄ӈхат, тахамтым тув по­рыгме̄в."
7876,"Сака пӯмыщ о̄лыс, ам номтум татем ёмас."
7877,"Лов хо̄тал татем мо­лях оигпасыт, ювле та минмыгтасӯв."
7878,Юн ам омамн-а̄тямн нё̄тэ̄гум.
7879,"Туи тэ̄пкант са̄всыр овощит янмалтэ̄в, тэ̄лы ос колув по̄хат тӯйт хот-хилэ̄в."
7880,"Саранпа̄вылт ам ань онтолов класс а̄стласум, 4 ос 5 оценкат о̄ньще̄гум."
7881,Э̄лаль лов ос аквхуйплов класс а̄стлаӈкве патэ̄гум.
7882,"Кирилл Меров
,
16 та̄л, Саранпа̄выл"
7883,Тынакт округ кӯщай нэ̄ Наталья Комарова Советский районт о̄лнэ мир ёт ищхӣпыӈ ут хосыт потыртас.
7884,"Тамле э̄рнэ хо̄нтхатыглап ва̄руӈкве ты хо̄тпат нё̄тсыт – Татьяна Байкарова, нэ̄ «Содействие» нампа мирн нё̄тнэ центрыт пуӈктоты, район о̄лупсатэ урыл ля̄ххал тотнэ нэ̄ Индира Шибанова ос Вера Богдан, тав «Дольче Вита» нампа атыӈ тэ̄нут ва̄рнэ кол ос «Тесто-Место» пе̄карня пӯнсыс."
7885,"Наталья Комарова ла̄­выс: «Ам сусте̄мт, Со­ветский районт о̄лнэ мир китыглахтын ла̄тыӈ са̄в о̄ньще̄гыт."
7886,"Щар ма̄к таи, ма̄хум рӯпата кинсэгыт, ка̄тын-паттын олнаныл урыл пӯмщалахтэ̄гыт."
7887,"Ла̄ве̄гыт, ма̄ньлат хо̄тпат рӯпитаӈкве таӈхе̄гыт кос, ханищтахтуӈкве ка̄­саще̄гыт, ос та̄нанылн ро̄внэ рӯпат ма̄ хо̄нтуӈк­ве ат ве̄рме̄гыт."
7888,"Ма̄н ань пуссын аквъёт номсуӈкве патэ̄в, ка̄ркам хо̄тпатын хотмус нё̄туӈкве э̄ри, о̄лупсаныл ёмас щирыл вос мины»."
7889,Советский район кӯ­щай хум Игорь Набатов нацпроектыт ос кол ӯнттын программат урыл потыртас.
7890,"2021 та̄лт районаныл 6 проектыт щирыл рӯ­питы: ня̄врам самын патнэ ос янмалтан тэ̄ла, культура, ханищтап, э̄рнэ тэ̄лат ва̄рнэ хо̄тпат ма̄гыс са̄всыр нё̄тмилыт, ма̄-вит ӯргалан тэ̄ла, о̄лнэ колыт ос ӯсыӈ ма̄т."
7891,Советский район яны­тыл садикын ялантан ня̄в­рамыт ма̄гыс са̄в тэ̄ла ва̄­раве.
7892,"«Спорт – норма жизни» проект хосыт Алябьевский па̄вылт ня̄в­рамыт ёнгасан ма̄гыс ёмас  яныт ма̄ щё̄питавес, Советский ӯст ос ӯщлахтын ма̄ ва̄рвес, тот янге-ма̄­не зарядка ва̄руӈкве, ха̄йтыгтаӈкве ве̄рме̄гыт."
7893,"Район кӯщай хум номтэ ёмас, ла̄ви, пусмалтан тэ̄ла о̄с акваг уральтыяныл, э̄рнэ ма̄шинат ма̄гыс олн-ло̄мт та̄стэ̄гыт."
7894,Ты та̄л 3 «Скорый помощь» ма̄шина ёвтсыт.
7895,«Цифровая образова­тельная среда» нампа ханищтап хосыт № 1 школат йильпи ищхӣпыӈ утыт ва̄рве̄сыт.
7896,"Тот ань ня̄врамыт хащта̄л матарыт ханищтэ̄гыт, тувыл ты йильпи утыт учителитн о̄с а̄рталавет, урокытт тох рӯпитаӈкве ро̄ви ман а̄ти."
7897,"Советский политехни­ческий колледжаныл урыл ла̄выс, округувт на­сати сака янытлаве, тот ханищтахтам ма̄ньлат ма̄хум рӯпитаӈкве кос хоты ма̄н та̄ра вивет."
7898,Район янытыл о̄лнэ кол са̄в ӯнттувес – 36 со̄тыра кв.
7899,метра.
7900,291 колта̄гыл йильпи колыл майве̄сыт.
7901,"Игорь Набатов ла̄вме щирыл, 2022 та̄л мус пе̄с колыт пуссын хот-ё̄хтавет, колта̄л нэ̄мхотьют ат хульты, пуссын йильпи колн ва̄нтлэ̄гыт."
7902,2021 та̄л юи-о̄выл э̄тпосанэ мус тэ̄ланыл план щирыл 80% мус ёхтахты тах.
7903,"Советский Союз герой хум, генерал-полковник Иван Тихонович Гришин наме янытлан ма̄гыс районт «Созвездие» центр ва̄рвес, тот Олег Васянин тав пуӈктоты."
7904,"Хум ла̄выс: «Ань округт та̄нти тэ̄ла ва̄рнэ ма̄хум сака нё̄тавет, грант-олныл мивет."
7905,"Таима̄гыс са̄в хо̄тпа сыре-сыр проектыт щё̄питэ̄гыт, но̄х-патэ̄гыт те, олныл та̄ставет."
7906,"«Созвездие» центрув о̄с нё̄таве, ань районувт о̄лнэ мир ос мӯй ма̄хум ма̄гыс ма̄н са̄всыр пӯмыщ тэ̄лат ва̄тихал щё̄пита̄лэ̄в."
7907,Округ мирколув ос ПАО «Лукойл-Западная Си­бирь» па̄лыл ёхталам олнытыл «Память» нампа суссылтап ва̄рсув (рущ щирыл экспозиционно-выставочный центр).
7908,"Ты сака э̄рнэ тэ̄ла, ань яныгман ня̄врамыт ос ма̄ньлат а̄ги-пыгыт пилта̄л хо̄нтлум ма̄хманув, о̄лнэ ма̄в ма̄гыс хо̄нтыт пуӈканыл пинум хо̄тпанув наманыл вос ва̄ганыл, вос янытлыяныл, ювле хультум о̄лупса вос ханищтыяныл, номим вос о̄ньщияныл»."
7909,"Тувыл э̄лаль округ кӯ­щай нэ̄ Наталья Кома­рова «Самза» нампа ле­со­промышленный ком­бинат урыл потыр хӯнтлыс, тот Сергей Смышляев тав кӯщайлахты."
7910,"Хум ла̄выс, рӯпатаныл ёмас щирыл мины, йӣв э̄рнэ са̄вит яктэ̄гыт, па̄ртыт сылэ̄гыт, район мир ма̄гыс о̄лнэ колыт ос пувлынколыт ӯнттэ̄гыт."
7911,2020 та̄лт Ком­мунистический па̄вылт кит квартираӈ кол ӯнттысыт.
7912,Виктор Карнаухов «Бобр в Картопье» проект урыл потыртас.
7913,"Советский па̄вылт тох акв ма̄ ла̄ваве, тот ня̄врамыт ӯщлахтэ̄гыт, ёнгасэ̄гыт, поргащлэ̄гыт."
7914,"Наталья Комарова Со­ветский район ма̄хум янытласанэ, та̄нанылн са̄в ёмас, сымыӈ ла̄тыӈ ла̄выс."
7915,"Югра пресс-центр колныл ке̄тым ля̄ххал ма̄ньщи ла̄тӈыг
С."
7916,"Ромбандеева
толмащластэ"
7917,Ха̄льӯс район Хулюмсӯнт па̄выл мирколт кӯщаиг Ярослав Викторович Ануфриев рӯпиты.
7918,"Ты па̄выл нупыл ань Ня̄хщамво̄ль, Усть-Манья, Нё̄рахи хансым о̄лэ̄гыт."
7919,Ам Ярослав Викторович ёт хо̄нтхатыгласум ос па̄влыӈ ма̄хум о̄лупсаныл урыл китыгласлум.
7920,"– Ярослав Викторович, манаса̄вит э̄лумхо̄лас ты па̄влытт ань о̄лэ̄гыт?"
7921,"– Хулюмсӯнтыт, Ня̄х­щам­во̄льт, Усть-Ма­ньят, Нё̄рахт, Тӯрва̄тат, Тап­суйт, Яныгпа̄вылт ань акв со̄тыра атса̄т арыгкем э̄лумхо̄ласыт о̄лэ̄гыт."
7922,"Тувыл Тӯрва̄т, Тапсуй, Яныгпа̄выл, во̄рт о̄лнэ Монин ще̄мья ма̄н мирколув нупыл ат ловиньтахтэ̄гыт кос, нэ̄­па­кыт щирыл ты ма̄нь па̄­вылквет а̄тимыт."
7923,Ты урыл ма̄н са̄всыр кӯщаит палт пищма акваг хансыглэ̄в.
7924,"Э̄рнэ щирыл вос ва̄раве, ты ма̄нь па̄­вылквет ма̄н мирколув нупыл вос хансавет."
7925,"Кӯ­щаит ювле хассыт, ты ва̄рмаль хосат та̄гыл ва̄­руӈкве э̄рыс, ань нэ̄пак пирмайтавес, мо̄т щирыл хансуӈкве воссыг ат ро̄ви."
7926,Ма̄нь па̄вылквет о̄лнэ ма̄х­манув Ня̄хщамво̄ль па̄вылт прописка пуссын о̄ньще̄гыт ос э̄лаль аквта щирыл та̄нки па̄вланылт та о̄лэ̄гыт.
7927,"Юи-о̄выл та̄лыт па̄влыӈ мирув ат са̄вми, са̄в ще̄­мьят мо̄т ма̄н о̄луӈкве ва̄нтлэ̄гыт."
7928,Хулюмсӯнт па̄­вылт са̄в хо̄тпат ань вахта щирыл рӯпитаӈкве паттуве̄сыт.
7929,"Тыима̄гсыл та̄н ще̄мьяӈ та̄гыл Югорск ӯсн манос мо̄т ма̄н о̄луӈкве миныгласыт, рӯпитаӈкве туп тыг ёхтала̄лэ̄гыт."
7930,"Ты э̄лы-па̄лт Ня̄хщам­во̄ль па̄вылт 800 арыгкем э̄лумхо̄лас о̄лыс, ань про­писканыл щирыл 540 хо̄тпа туп хультыс."
7931,"Тох тай тыгыл мощщанув ма̄хум тот о̄лы, та̄н мо̄т ма̄н ва̄нтлэ̄гыт."
7932,– Па̄влыгт са̄в ма̄хум рӯпата та̄л о̄лэ̄гыт?
7933,– Нэ̄пак щирыл тай рӯпата та̄л о̄лнэ хо̄тпат Хулюмсӯнт ос Ня̄хщамво̄ль па̄вылт а̄тим.
7934,Ань э̄лумхо̄лас «Госуслуги» ло̄псыт рӯпата та̄л о̄лнэ хо̄тпаг хасхаты.
7935,Ты юи-па̄лт ма̄н таве̄н рӯ­пата кинсэ̄в.
7936,"Акв-кит э̄тпос сыс тав па̄вылкан хосги, порс хот-аты, тувыл ты рӯпатаныл по̄хын мины, мо̄т хо̄тпат ты рӯпатан выганӯв."
7937,"Ня̄хщамво̄ль па̄вылт 100 арыгкем хо̄тпа ат рӯпитэ̄гыт, тот рӯпата а̄тим."
7938,"Хулюмсӯнтыт рӯпата о̄лы, тыт 8-10 э̄лумхо̄лас та̄нки нас ат рӯпитэ̄гыт."
7939,– Хулюмсӯнтыт ос Ня̄х­щамво̄льт о̄лнэ колыт ӯнттавет?
7940,"– Хулюмсӯнт па̄вылт о̄лнэ кол ӯнттуӈкве ма̄н таӈхе̄в кос, тувыл ты рӯ­пата э̄лаль щар ат мины."
7941,Мо̄лты та̄л кол ӯнттын организация кӯщай ма̄н тыг во̄выгласлӯв.
7942,"Тав па̄выл хосыт ё̄мыгтас, тыт кол ӯнттын ма̄т суссанэ."
7943,Ань нэ̄пак щирыл па̄влувт кирпащ колыт ӯнттуӈкве туп ро̄ви.
7944,"Тувыл цемент, бетон, кирпащ ос мо̄т утыт э̄лыл ёвтуӈкве ос тэ̄лы лё̄ӈхыл манос туи я̄ хосыт тыг тотуӈкв сака са̄в олн э̄ри."
7945,"Тох рӯпитым, кол ӯнттын организация олн щар ат сэ̄лы."
7946,"Таима̄гсыл кӯщай хум па̄влувт о̄лнэ кол ӯнттуӈкве ат ка̄сащас, сысы та минас."
7947,"Ты юи-па̄лт ма̄н Ха̄­льӯс миркол кӯщаин пищ­ма хассӯв, о̄лнэ кол акв квадратный мет­ра ты­нэ са̄внӯв вос ва̄рия­ныл, э̄рыӈ то̄нт кол ӯнттын хо̄тпат тыг рӯпи­таӈкв ёхтэ̄гыт."
7948,"Ты э̄лы-па̄лт акв метра тынэ 45 со̄тыра солко̄ви о̄лыс, ань 62 со̄тыра солко̄вил ва̄рвес."
7949,Тувыл та ма̄хум тыт рӯпи­таӈкве ат ка̄­са­ще̄гыт.
7950,"Та̄н Нягань, Урай, Ханты-Ман­сийск ос мо̄т яныг ӯсытыт пуссын рӯпитэ̄гыт, тот лё̄ӈх о̄лы ос акв квадратный метра сака тыныӈ, та̄н тот са̄в олн сэ̄лэ̄гыт."
7951,Ня̄хщамво̄ль па̄вылт мо̄лты та̄л кит яныг колыг Сергей Викторович Ще­пёткин ӯнттыс.
7952,Ма̄хум оче­редь щирыл майве̄сыт.
7953,Хулюмсӯнт па̄вылт о̄лнэ колыт пуссын хосат пе̄сыг е̄мтсыт.
7954,Тамле колыт ма̄н ма̄хум ма̄гсыл ёвтуӈкве ат ве̄рмиянув.
7955,Па̄влувт са̄в кирпащ колыт о̄лэ̄гыт.
7956,Ты колыт «Газпром» нам­па организация та̄нки рӯпитан ма̄хманыл ма̄гсыл ӯнттысаныл.
7957,Коланыл ат тыналыяныл.
7958,– Округув янытыл яныг ӯсыт по̄хат порс атнэ яныг полигоныт ӯнттавет.
7959,Па̄выл по̄хат о̄лнэ порс анят о̄с хот-щё̄питаве̄сыт?
7960,– Па̄влув по̄хат са̄в та̄л порс аня о̄лыс.
7961,Ты тэ̄лы порсыт пуссын ма̄­шинал Югорск ӯсн нупыл тотве̄сыт.
7962,"Ань па̄выл ко­ныпа̄лт яныг ангар-кол ӯнттэ̄в, порсыт тув акван-атуӈкве патыянӯв ос тэ̄лы аквта щирыл э̄лаль Югорск ӯсн нупыл тах тотавет."
7963,Ос акв тамле ангар-капай Ня̄х­щамво̄ль па̄вылт ва̄­ре̄в.
7964,"Порсанув о̄влэ̄т Ха̄ль­ӯс нупыл тотуӈкве номсысӯв, тувыл Югорск ӯс мус лё̄ӈхе мощ ва̄тинувег о̄лы, ань тув тотавет."
7965,– Па̄влыӈ мир са̄в олн ты ва̄рмаль ма̄гсыл ойтуӈкве патсыт?
7966,"– Яныг кирпащ колт о̄лнэ ма̄хманув ань 105-107 солко̄ви ойтэ̄гыт, ты э̄лы-па̄лт 100 солко̄ви тынэ о̄лыс."
7967,"Та̄нки коланылт о̄лнэ ще̄мьятныл тай са̄внув олн виве, та̄н акв э̄лумхо̄лас ма̄гсыл 200 солко̄ви ка̄­сыӈ э̄тпос ойтуӈкве ла̄вавет."
7968,"Та̄н 2020 та̄лт яныг таквс э̄тпост «Югра-Экология» ты порс атнэ организация па̄лныл пуссын нэ̄пакыл ке̄тве̄сыт, 18 э̄тпос сыс порсаныл ма̄гсыл са̄в олн та̄ра ойтуӈкве ла̄вве̄сыт."
7969,"Ще̄мья яныг ке, та̄н тай са̄в олныл хасве̄сыт."
7970,Ма̄хманув таса̄вит олн ойтуӈкве щар ат ка̄сащасыт.
7971,Ма̄н ты юи-па̄лт пищ­ма хассӯв ос ты орга­ни­зацият рӯпитан хо̄тпат тыг во̄всанув.
7972,Та̄н я̄ӈк на̄тнэ э̄тпост ёхталасыт ос ма̄хум сапра̄нин акван-атыгласаныл.
7973,Ка̄сыӈ э̄лум­хо̄лас та̄­наныл ты ва̄рмаль урыл китыглаӈкве ве̄рмыс.
7974,"Сап­ра̄нит па̄влыӈ мир ла̄в­ве̄сыт, та̄нки нэ̄паканыл ты организациян вос ке̄­тыяныл."
7975,То̄нт э̄рнэ щирыл порс ма̄гсыл олнаныл виӈкве тах патавет.
7976,"– Ань акв йильпи са̄ккон пирмайтавес, па̄выл хосыт ӯльнаг ха̄йтыгтан кӯтьвыт пусмалтаӈкве, э̄рнэ уко­лыл ва̄руӈкве, ты юи-па̄лт ювле кон-тартуӈкве э̄ре̄гыт."
7977,Ты рӯпата па̄вылт хумус ва̄раве?
7978,– Мо̄лты та̄л ма̄н 15 кӯтьвыт пусмалтан ма̄гсыл 15 со̄тыра солко̄вил та̄с­тувесӯв.
7979,Тувыл ты кӯтьвыт пусмалтаӈкве  Белоярский ӯсн тотыглаӈкве э̄рыс.
7980,Та ӯст акв кӯтюв пусмалтан ос ювле па̄вылн тотнэ ма̄гсыл 35 со̄тыра арыгкем солко̄ви ойтуӈкве э̄ри.
7981,Ма̄н та̄стым 15 со̄тыра сол­ко̄виянув ювле ке̄тса­нув ос са̄всыр кӯщаит палт пищмат хассӯв.
7982,Ты та̄стым олнытыл хумус ты рӯпата ва̄руӈкве патэ̄в.
7983,"Ты туи округ кӯщай нэ̄ Наталья Комарова сапра̄ни ва̄рыглас, ты ва̄рмаль урыл са̄всыр кӯщаит ёт потыртас."
7984,"То̄нт округ янытыл мирколыт рӯпитан хо̄тпат пуссын ла̄всыт, ты рӯпата ва̄руӈкве та̄стым олн щар ат то̄­вылхаты."
7985,"Сапра̄нит то̄ват ла̄всыт, ка̄сыӈ па̄вылт ос ӯст кӯтьвыт пусмалтан кол вос ӯнттаве."
7986,"Тувыл ты рӯпата ма̄гсыл сака са̄в олн тах э̄рмыглы, кӯщаит тох ва̄руӈкве ат ка̄сащасыт."
7987,"Па̄влувт кутьвыт э̄лаль ха̄йтыгтэ̄гыт, ань са̄кконыт щирыл нас тох та̄наныл алуӈкве ма̄н ат ве̄рме̄в."
7988,"Та̄н па̄выл хосыт тэ̄та̄л ха̄йтыгтэ̄гыт, тыи ос ёмас хунь."
7989,"Хулюмсӯнт па̄вылт о̄л­нэ ма̄хманув ань киттыг-­уртхатасыт, акват ла̄ве̄гыт, кӯтьвыт алуӈкве э̄ре̄гыт, мо̄таныт ла̄ве̄гыт, вос э̄лаль о̄лэ̄гыт, нэматыр лю̄ль ат ва̄ре̄гыт."
7990,"Па̄вылт ха̄й­тыгтам кӯ­тюв ке ӯсы, ма̄х­манув та̄­ра ищхӣпыӈ утыт та̄нки халанылт ля̄втуӈкве та тӯлтхатэ̄гыт."
7991,"Ань тай ты яныг та̄рвитыӈ ва̄рмаль ёт хумус э̄лаль рӯпитаӈкве патэ̄в, щар ат ва̄глӯв."
7992,"– Ты тэ̄лы порат ма̄ши­нал яласан лё̄ӈх А̄гириш­ныл Хулюмсӯнт па̄выл нупыл ат ва̄рыглавес, па̄в­лыӈ ма̄хманын Свет­лый та̄ра яласасыт."
7993,А̄гириш нупыл тэ̄лы лё̄ӈх воссыг ат ва̄раве?
7994,– А̄гириш па̄вылныл Хулюмсӯнт мус тэ̄лы лё̄ӈх «ГазпромТрансгаз­Югорск» нампа организа­ция ка̄сыӈ та̄л такви ма̄г­сылэ щё̄пита̄лыстэ.
7995,Ты лё̄ӈх та̄н нупыланыл хансым о̄лыс.
7996,Ма̄хманув ты лё̄ӈх хосыт о̄с Югорск ӯс мус яласасыт.
7997,"Ма̄н ка̄сыӈ та̄л таквсы по­рат ты организациян пищ­ма хансыгласӯв ос ки­тыглахтасӯв, тэ̄лы лё̄ӈх А̄гириш мус та̄н ва̄руӈкв патэ̄гыт ма̄н а̄ти."
7998,"Та̄н акваг ювле хансыгласыт, тэ̄лы лё̄ӈх тах ва̄ре̄гыт."
7999,"Ос мо̄лты та̄л оигпан э̄лы-па̄лт ма̄­навн хассыт, ты лё̄ӈх та̄­наныл воссыг ат э̄ри, та̄н Светлый па̄вылныл тувыл яласаӈкве тах патэ̄гыт."
8000,Тох ма̄н тэ̄лы лё̄ӈх та̄л хультсӯв.
8001,Ма̄хманув ос Светлый та̄ра Югорск ӯс мус яласасыт.
8002,Та лё̄ӈхе 100 ве̄рыстан хосагнув о̄лы.
8003,"Ты урыл ок­руг кӯщай нэ̄н Наталья Ко­марован пищма хассӯв, ты тэ̄лы лё̄ӈх округ миркол па̄л­ныл олныл вос та̄ставе, ма̄хманӯв яласаӈкве тыгыл вос ве̄рмысыт."
8004,"Яныг кӯщай нэ̄ кол ӯнттын ос лё̄ӈх ва̄р­нэ департаментын нэ̄­пак ке̄тыс, ты лё̄ӈх округ ну­пыл вос хансаве ос тэ̄лы щё̄питан ма̄гсыл олныл вос та̄ставе."
8005,"Ты департамент рӯ­питан хо̄тпат э̄рнэ нэ̄­пак ань акван-атэ̄гыт, ты рӯпата ва̄руӈкве ке а̄лы­мэ̄гыт, ма̄хманӯв Югорск ӯсн 2022 та̄лт Аги­риш па̄вылныл та̄ра яла­саӈк­ве тах патэ̄гыт."
8006,"Нэ̄­пакыт ва̄руӈкве ат ке а̄лыме̄гыт, о̄с акв та̄л тах ӯр­хатэ̄в, хоса лё̄ӈх хосыт тах та яласэ̄в."
8007,Людмила Теткина
8008,Ты э̄тпос 9 хо̄талэ ма̄ янытыл о̄лнэ мощщаг хультум мирыт янытлан хо̄талыг о̄лы.
8009,Ты ёмас хо̄тал 1994 та̄л па̄сныл янытлаве.
8010,Та та̄лт ООН (Организация Объединенных наций) колт рӯпитан кӯщаит ты ялпыӈ хо̄тал ты ва̄рсаныл ос ма̄ янытыл янытлан ма̄гыс хӯлтнэ ла̄тыӈ хассыт.
8011,"Ос та кастыл 2008 та̄лт округ кӯщаиг о̄лум хум Александр Васильевич Филипенко тамле ла̄тыӈ хансыс – мирколт яныгпа̄ла ханты ос ма̄ньщи хо̄тпат ма̄гыс Совет вос ва̄раве, рущ ла̄тӈыл та̄н тох вос ла̄вавет – Совет старейшин представителей коренных малочисленных народов Севера."
8012,"Ань тув аквхуйплов хо̄тпат хансым о̄лэ̄гыт: кӯщаиг тот А.М. Констан­тинов о̄лы, таве̄н Д.В. Лельхов нё̄ты, тувыл З.Н. Лозямова, М."
8013,К.
8014,"Вол­ди­на, Е.А. Нёмысова, Д.В.Герасимова, В.М. Ку­риков, Р.Г. Решетникова, С."
8015,С.
8016,"Динисламова, П.Н. Серебренников, Ф.П. Иш­тимирова."
8017,"Округ мирколт яныг сапра̄нит о̄лнэ порат та̄н акваг тув во̄выглавет, то̄­ваныл са̄всыр «эксперт­ный совет» нампа комис­сиятн хансым о̄лэ̄гыт."
8018,Тув са̄всыр рӯпата ма̄ныл хо̄тпат акван-атавет.
8019,"Ань ты яныгпа̄ла хо̄тпат матыр ва̄рмалит урыл акваг тот титыглавет, хумус э̄рнэ щирыл ва̄руӈкв ро̄ви манос хумус ат э̄ри."
8020,Ты Совет рӯпитаӈкв о̄вылтахтаме па̄сныл хӯ­румхуйплов та̄л ювле ты хультыс.
8021,"Юи-о̄выл та̄лытт та̄н хумус рӯпитасыт, ма­ныр рӯпата ва̄рсыт, то̄ва ма̄хманув титыгласанӯв."
8022,Та̄н тох потыртасыт.
8023,"Александр Михайлович Константинов
Ты Совет ва̄рима па̄с­ныл тав кӯщаиг тот о̄лы."
8024,"Рӯпатаныл урыл о̄йка ла̄­выс, ты тит юи-о̄выл та̄лыгт та̄н акван ат ат­ха­тыглэ̄гыт."
8025,"Советыт о̄лнэ ма̄ньщит ос хантыт пус­сын яныглат хо̄тпат, та̄на­нылн юн ӯнлуӈкв э̄ри."
8026,Э̄р­нэ торыг та̄н телефон хо­сыт нас титыглавет.
8027,"Та̄н халанылт щар ма̄к яныгпа̄лаг Евдокия Нё­мысова о̄лы, тав 85 та̄лэ то̄влыс."
8028,Ва̄т са̄грапнал э̄тпост Мария Волдина ос 85 та̄лэ тах то̄влы.
8029,Дина Герасимова ты э̄тпост 79 та̄лыӈыг тах е̄мты.
8030,"Зоя Лозямова – 76 та̄лэ, Александр Константинов –73 та̄лэ."
8031,"Мо̄т хо̄тпат – ты Вла­димир Куриков, Дмит­рий Лельхов, Раиса Ре­шетникова, Светлана Ди­нисламова ос Фаина Иш­тимирова –  та̄н пуссын мощ ма̄ньнувег о̄лэ̄гыт."
8032,Та та̄лныл ма̄ янытыл та̄рвитыӈ а̄гм та̄рамламе юи-па̄лт та̄н акван ат хо̄нтхатыглэ̄гыт.
8033,Ты э̄лы-па̄лт округ мирколн са̄в­сыр сапра̄нитн акваг ат­хатыгласыт.
8034,"Матыр э̄р­нэ ва̄рмаль урыл ти­тыгла­ве̄сыт, маныр та̄н ла̄ве̄гыт, тох э̄лаль та ва̄раве."
8035,"Дина Васильевна Герасимова
О̄с са̄в та̄л ты Советыт рӯпиты."
8036,"Тав тох ла̄выс:
– Ме̄н Евдокия Нё­мысова ёт ты Советыт ха­нищтап ва̄рмалит та̄ра-паттым рӯпитыме̄н."
8037,"Ща̄нь ла̄тӈыт э̄лаль тотнэ ма̄гыс, ханищтан нэ̄пакыт хаснэ рӯпата, школа а̄стлам ня̄врамытн нё̄тнэ ма̄гыс - пуссын ты тэ̄лат уральтым о̄ньщиянме̄н."
8038,"Хо̄т матыр сапра̄ни ва̄раве те, тув акваг ялыме̄н."
8039,Мо̄лты та̄л па̄сныл ме̄н Светлана Динисламова ёт школат ханищтахтын ня̄врамыт ма̄гыс мо̄т ма̄ньщи ма̄хманув ёт учебник-нэ̄пакыт хассув.
8040,"Ты йист о̄лнэ ня̄врамыт ма̄ньщи ла̄тыӈ щар ат ва̄ганыл, таима̄гыс ты нэ̄пакыт ань мо̄т щирыл хансавет."
8041,"Раиса Германовна Решетникова
Тав тох потыртас:
– Ам пе̄с йис накыт, пе̄с йис ва̄рмалит уральтым о̄ньщиянум."
8042,"Амки «То̄рум Маа» музейт рӯпитэ̄гум, ты рӯпата ёмащакв ва̄глум."
8043,"Ма̄н палтув са̄в сосса хо̄тпа пищма хансэ̄гыт, нё̄тмил во̄ве̄гыт."
8044,Ань ма̄х­манув тамле ва̄рмальн я̄рмысыт – о̄лнэ кол ёвтнэ ма̄гыс субсидия-олныл ат мивет.
8045,То̄ваныл ос ня̄в­раманыл э̄лаль ха­нищтахтын ма̄гыс матыр титыглахтын ла̄тыӈ те̄тэ̄гыт.
8046,"Ма̄н, ты Советыт о̄лнэ ма̄хум, те̄тым пищмат ёмащакв ловиньтыянӯв, акван-атхатыгланэ̄в порат номсахтэ̄в, та̄нанылн хумус нё̄туӈкв ро̄ви."
8047,"Сапра̄ниянувн са̄в­сыр кӯщаит ма̄н о̄с во̄выглыянӯв, ты пищмат суссылтыянӯв."
8048,Та̄н ты хо̄тпатн вос нё̄тэ̄гыт.
8049,Ань школа а̄стлам ня̄врамыт э̄лаль ха­нищтахтуӈкв патэ̄гыт.
8050,Ты ва̄рмалит та̄ра-пат­тын ма̄гыс ханищтап департаментныл Надеж­да Костылева во̄выглы­лӯв.
8051,"Тав ма̄навн потырты, ты ня̄врамытн хумус нё̄туӈкв ро̄ви."
8052,"Ты Советыт о̄лнэ ка̄сыӈ хо̄тпа ка̄ркамыг о̄лы, то̄­ват ань ты хо̄тал мус рӯ­питэ̄гыт."
8053,"Мария Кузьминична Волдина
тит йильпи ло­виньтан нэ̄пакыг та̄ратаса­ге."
8054,"Са̄в та̄лыт сыс хансум потранэ, стиханэ пуссын тув акван-атсанэ."
8055,"Евдокия Андреевна Нёмысова
щаквщуӈкв са­ка ха̄сы, ханты маснут ю̄нты, сэ̄тапыл са̄всыр пормас саги."
8056,Ханты ня̄врамыт ма̄гыс хансым ловиньтан нэ̄пакыт ёмащакв ло­виньтыянэ.
8057,"Зоя Никифоровна Ло­зямова
ю̄нс­хатуӈкв о̄с сака ха̄сы, тав ю̄нтум маснутанэ ма̄гыс «На­род­ный мастер России»  яныг намыл майвес."
8058,"Фаина Павловна Иш­тимирова
«Ёмвош ёх» (ма̄ньщи ла̄тӈыл ла̄вуӈкве те – «Ханты-Мансийск ӯс ма̄хум») нампа э̄ргын коллектив атыс."
8059,Тув ялнэ ханты нэ̄квет э̄ргим са̄всыр яныг ӯсытн ялантэ̄гыт.
8060,Ял­пыӈ хо̄талыт о̄лнэ порат тот акваг э̄рге̄гыт.
8061,"Хум хо̄тпат Д.В. Лель­хов, В.М. Куриков, П.Н. Серебренников – та̄н о̄с кӯщаиг са̄всыр ма̄тт рӯпитасыт, ва̄ганыл – хо̄т ос хумус ма̄хумн нё̄туӈкв ро̄ви."
8062,"Ты ма̄хум нас тох хунь тув пе̄рияве̄сыт, та̄н на­мыӈ-суиӈ хо̄тпаг о̄лэ̄гыт, са̄в э̄рнэ рӯпата ва̄рсыт."
8063,"Ос таима̄гыс ты миркол кӯщаит та̄наныл акван-атыглыяныл, та̄н ётаныл потраме̄гыт ос матыр-а̄ти титыглэ̄гыт."
8064,"Ты Совет старейшин нампа колн хансым яныгпа̄ла хо̄тпат ла̄ве̄гыт, хотьют матыр ва̄рмаль те о̄ньщи, та̄нанылн пищма вос хансэ̄гыт."
8065,"Та̄н ань та̄нтирот хунь рӯпитэ̄гыт, та̄нанылн «Югра лылые̄п» нампа организация нё̄ты."
8066,Аквъёт рӯпитым та̄н са̄в ёмас тэ̄ла ва̄ре̄гыт.
8067,"Ты ялпыӈ хотал кас­тыл кӯщаяныл Алек­сандр Михайлович Конс­тантинов округувт о̄лнэ мир ос тав ётэ рӯпитан яныгпа̄ла ма̄хманэ яныт­лыянэ ос са̄в ёмас ла̄т­ӈыл те̄тыянэ – та̄н са̄в та̄л аквъёт э̄лаль вос рӯ­питэ̄гыт, са̄в ёмас тэ̄ла вос ва̄ре̄гыт."
8068,"Ос мощщаг хультум ма̄ньщи ос ханты ма̄хманыл ма̄гыс са̄в ёмас номт вос тотэ̄гыт, пе̄с наканув, пе̄с ва̄рмалянув иӈ са̄в нот вос о̄лэ̄гыт, ма̄ньлат мирн вос ва̄вет ос э̄лаль вос тотавет."
8069,Валентина Хозумова
8070,"Паща о̄лэ̄н, ёмас ма̄хум!"
8071,Ма̄ньщи ла̄тӈыл пащалахтуӈкве а̄нумн сака мӯсты.
8072,"Ам намум Ульяна Белова, ты та̄л 12 та̄лум то̄влыс."
8073,Ам омам Ирина ос а̄тям Иван ёт Югорск ӯст о̄лэ̄гум.
8074,"Ам акв каӈк ос кит а̄пщи о̄ньще̄гум, Гриша -14 та̄лэ, Ярослав - 8 та̄лэ ос щар ма̄н а̄пщим Вячеслав кит та̄лэ то̄влыс."
8075,Ам омагум-а̄тягум ос щаще̄квам Дарья Ива­новна Белова ёт Югорск ӯст о̄лнэ са̄всыр ял­пыӈ хо̄талытын акваг ялан­та̄лэ̄в.
8076,Тув акваг са̄в ма̄хум ёхталэ̄гыт.
8077,Ма̄н ӯсувт Ни­на Георгиевна Рукова о̄лы.
8078,"Тав ва̄тихал школан ос садикн такви хансум сти­ханэ ловиньтаӈкве во̄­выглаве, ма̄ньщи ма̄хум урыл потырты."
8079,Ма̄навн «Лӯима̄ сэ̄­рипос» газета ёхталы.
8080,Ам тот са̄всыр хурит сун­сыглэ̄гум ос амки ва̄нэ ла̄тӈанум тот кинсэ̄гум.
8081,Ма̄ньщи ла̄тӈыл ам ща­ще̄квам ёт потыртэ̄гум.
8082,Тав Советский ӯст «Ромашка» нампа садикт ня̄врамыт ёт рӯпиты.
8083,Ам хӯрум та̄лныл «Прометей» нампа колт йӣквуӈкве ханищтахтэ̄гум.
8084,"Щаще̄квам ты колт са̄в та̄л рӯпитас, ня̄врамыт ю̄нсхатуӈкве ханищтасанэ."
8085,Югорск ӯст ва̄тихал са̄всыр ялпыӈ хо̄тал ва̄­рыглавет.
8086,Ты накт ищ­хӣпыӈ утыт амки хурим хо̄нтыслум.
8087,"Та хӯрит ам «ГазпромТрансгаз­Югорск» нампа ком­пания кӯщай хум Пётр Созонов ос Раис Са­лахов, ӯст рӯ­питам хум, ялпыӈ хо̄тал о̄лум порат мӯйлупсал мӯйлуптасагум."
8088,Ме̄н Гри­шамтыл ва̄тихал ӯст о̄лнэ нэ̄пак ловиньтан колн ва̄­тихал ялантыме̄н.
8089,"Мо̄лты та̄л Югорск ӯс урыл нэ̄пак та̄­ратавес, амки хурим о̄с тот ка̄саласлум."
8090,"Ам ма̄нь та̄гыл са̄всыр касылытын амки рӯпатанум ке̄тыглыянум, ань са̄в янытлан нэ̄пакыт ос дипломыт о̄ньще̄гум."
8091,Хӯрум та̄л ювле хультум порат ам щаще̄квам ёт Москва ӯсн ялсум.
8092,Ты та̄л рӯт ма̄хманум ёт ос Сочи ӯсн ялсӯв.
8093,Тот  ӯщлахтуӈкве а̄нум сака мӯстыс.
8094,"Ам ма̄нь­щи ня̄врамытын таи ла̄­ве̄гум, ма̄ньщи мир пе̄с о̄лупсал пӯмщалахтэ̄н ос пуста̄гыл э̄лаль о̄лэ̄н."
8095,Ульяна Белова
8096,Ты э̄тпос китыт хо̄талэ – ма̄ янытыл почта то̄тап хо̄талыг ла̄ваве.
8097,О̄выл тамле то̄тапыт Лондон ӯс ӯсхулыянэ̄т 1858 та̄лт пӯсас онтсыл тагталаве̄сыт.
8098,"Ань ищхӣпыӈ ут о̄лы те̄пыл, почта то̄тапыт та̄тлан ат ханэ̄гыт."
8099,Ма̄н Югра ма̄вт 700 са̄­виттем тамле то̄тап о̄лы.
8100,"Телефоныт ос ищхӣпыӈ утыт о̄ньще̄в кос, ос ок­руг мир пищмат акваг хансэ̄гыт, почта хосыт ке̄­тыяныл."
8101,"Ка̄сыӈ э̄тпос 345 со̄тыра арыгтем пищмат ос открыткат э̄л-ке̄тавет, ве̄скалаӈкве те – 7 тонна мус ёхты."
8102,"Почтат рӯпитан ма̄хум ка̄сыӈ хо̄тал то̄­тапыт уральтыяныл, пищ­мат хансым адрес мус тотыяныл."
8103,"Россиявт о̄выл тамле то̄тапыт Санкт-Петербург ӯст ва̄рве̄сыт, ӯс янытыл колнорыт онтсыл но̄х-ра̄т­ве̄сыт."
8104,"То̄нт нас йӣв то̄­тапыт о̄лсыт, ётыл сы­ре-сыр туманыӈ ос циф­ровой кодыӈ утыт ква̄л­тапаптуве̄сыт, таит тай по̄х хо̄тпан мори пӯнсуӈкве ат ве̄рмавет."
8105,"Ма̄н округувт о̄выл почтовый колыт Ха̄ль­ӯст, Демьяновский ос Самаровский (ань Хан­ты-Мансийск ӯс) ма̄т рӯпитаӈкве патсыт."
8106,"Ты ма̄т та̄ра 19 нотт мир То­больск ос Ха̄льӯс халт тыгле-тувле яласасыт, то̄нт тот яласан лё̄ӈх о̄лыс, пормасыт коныпал пищ­мат тотыглаве̄сыт."
8107,Ань округувт АО «Почта России» – ты ма̄к яныг кол.
8108,"Тув 201 отделеният тӯлве̄сыт, та̄н халанылт 103 отделение почтовой связи э̄лынт о̄лнэ ма̄нь па̄влытт о̄лэ̄гыт."
8109,Ка̄сыӈ та̄л «Почта Рос­сии» Ханты-Мансийс­кий филиалэ̄н 37 млн арыг пищмат ос 1 млн са̄виттем посылкат тотыглавет.
8110,"93 со̄тыра хо̄тпа газетат, жур­налыт ос нэ̄пакыт ха­сыл­та̄лэ̄гыт, та̄л сыс 10 млн арыгтем там­ле пормасыл тотыглавет."
8111,"АО «Почта России»
колныл ке̄тым ля̄ххал ма̄ньщи ла̄тӈыг
С."
8112,"Ромбандеева
толмащластэ"
8113,Округувт ВИЧ-инфекция ке̄лп а̄гмыл акв процент са̄вит ма̄хум ха̄хтым о̄лэ̄гыт.
8114,Ка̄сыӈ яныгса̄тыт хо̄тпа ты а̄гмыл е̄мтыс.
8115,"Ты тэ̄ла урыл ля̄ххал тотнэ колт «Центр-СПИД» пӯльницат рӯпи­тан яныг ле̄ккар хум Андрей Петровец, эпи­демиологический отделт кӯщай нэ̄ Наталья Бугае­ва ос ма̄хум уральтан нэ̄ Анна Новоженова по­тыртасыт."
8116,Ты ва̄рмаль рущ ла̄тӈыл «Здоровье матери и ребёнка при ВИЧ-инфекции» намаим о̄лыс.
8117,"Ле̄ккарыт потраныл щирыл,  мо̄лты та̄лныл ловиньтаӈкве ке, ты та̄л ВИЧ-инфекциял мощ­ща­нув хо̄тпат ха̄хтхатуӈкве патсыт."
8118,Тувыл ань ма̄ яны­тыл ма̄хум хащта̄л а̄гмыл е̄мталэ̄гыт.
8119,Ань са̄в хо̄тпал акван-атхатуӈкве ат ро̄­ви.
8120,"Ты паттат пӯльницатыт мощ­ща ма̄хум уральтаӈкве патве̄сыт, тыима̄гыс ВИЧ-инфекция а̄гм о̄с та ла̄кква-та̄рамлаӈкве ве̄рми."
8121,"Наталья Бугаева ла̄выс:
– Округувт ВИЧ-ин­фекция а̄гм са̄в та̄л акв те̄мыг о̄лыс."
8122,"Сака ла̄кква ат та̄рамлы кос, та сыс, ань ты хо̄тал мус Югра ма̄т са̄тхуйплов арыгтем со̄тыра э̄лумхо̄лас ты а̄гмыл е̄мтсыт."
8123,Хащта̄л нэ̄т ос хумыт акван-хуиг­па̄лнэ̄ныл паттат ты а̄гмыл ха̄хтхатэ̄гыт.
8124,Тувыл са̄всыр мори о̄лнэ хо̄тпат ты а̄гм о̄с ла̄кква-тотыяныл.
8125,Ань са̄выӈпа̄лэ 40-50 та̄л яныт хо̄тпат ты а̄гмыл е̄мтсыт.
8126,"Хумыт 60 процент, нэ̄т ос 40 процент тамле а̄гм о̄ньще̄гыт."
8127,Ань ты накт нэ̄т халт ты а̄гм акваг но̄х-са̄вми.
8128,"Ос таи ёмас, нэ̄ хо̄т­пат ва̄тихал пӯльницан уральтахтуӈкве ёхталэ̄гыт."
8129,2020 та̄л сыс 55 са̄­вит процент нэ̄ хо̄тпат ураль­тахтасыт.
8130,"Та̄н ка̄сыӈ та̄л пӯльницан ялантэ̄гыт, ты хосыт а̄гманыл та̄ра-пат­таве."
8131,"Тувыл гинеколог-ле̄ккар палт ёхталанэ̄ныл порат, ты а̄гм о̄с хо̄нтаве."
8132,"То̄ва нэ̄т хунь та̄рвитыӈыщ о̄лэ̄гыт, та̄н ВИЧ-инфекция а̄гм о̄ньще̄гыт манос а̄ти, тот о̄с уральтавет."
8133,"«Центр-СПИД» нампа пӯльницат ВИЧ-инфекция а̄гмыл о̄лнэ омат, самын паттын ня̄враманыл ак­ваг уральтым о̄ньщавет."
8134,Округувт ты та̄лыт сыс пуссын аквъёт нила со̄­тыра нёлоловса̄т са̄виткем тамле ня̄врам самын патыс.
8135,Ань Югра ма̄т кит со̄тыра са̄вит нёлоловхуйплов та̄л яныт ня̄врамыт ВИЧ-инфекция а̄гм о̄ньще̄гыт.
8136,"Ань ле̄ккарыт пӯльни­ца­тыт та̄рвитыӈыщ о̄лнэ нэ̄т о̄йканыл ВИЧ-инфекция а̄гмыл о̄с уральтыяныл, та̄н а̄гм ла̄к­ква ул вос тотсаныл."
8137,"Ты а̄гм са̄ртыннув та̄ра-паттаве ке, хо̄тпа тэ̄рпил хасылтаве."
8138,"Тот ле̄ккарытн ёмщакв хӯлтаве, а̄гме ла̄кква ул вос та̄рамлас, хумус таве̄н о̄луӈкве э̄ри."
8139,Ты хосыт тав э̄кватэ ос ня̄враме ты а̄гмыл ат ха̄х­тытэ.
8140,2020 та̄лт хо̄тхуйплов нэ̄т хуманыл палт тамле а̄гм хо̄нтвес.
8141,Ты та̄л ос са̄т хумыт палт тамле а̄гм та̄ра-паттувес.
8142,"Ань ты нэ̄ хо̄тпат та̄нанылныл ня̄врам са­мын паттысыт, матъёмас ты нэ̄т ос ня̄врамыт ВИЧ-инфекция а̄гмыл ат ха̄х­ве̄сыт."
8143,Та̄н пӯльницат ак­ваг уральтавет.
8144,"Ты а̄гм пусмалтам яныг ле̄ккар хум Андрей Пет­ровец ла̄выс:
– Ань са̄выӈпа̄лэ ВИЧ-инфекция а̄гм па̄влыӈ ма̄т ла̄кква-тотаве."
8145,Тот тамле а̄гм са̄внув яныг хо̄тпат о̄ньще̄гыт.
8146,Ӯст о̄лнэ мир халт са̄выӈпа̄лэ ос 30-та̄л янытыг о̄лнэ ма̄ньлат хо̄тпат ты а̄гмыл е̄мтэ̄гыт.
8147,"Хоты хо̄тпат ты а̄гманыл ат ке пусмалтэ̄гыт, та̄н ак­ваг лю̄лиг е̄мтэ̄гыт."
8148,"Сым­кӣвраныл акваг ва̄г­талыг та е̄мты, матыр мо̄т а̄гмыл ке е̄мтэ̄гыт, та̄н молях хотталь щалтуӈкве ве̄р­ме̄гыт."
8149,"Ма̄хумаквет, на̄н ва̄­ти­хал пӯльницан ураль­тахтуӈкве ялантэ̄н."
8150,"Хунь ВИЧ-инфекция а̄гм та̄ра-паттаве, ле̄ккарыт ты хо̄т­па пусмалтан ма̄гыс я̄нас тэ̄рпи щё̄питэ̄гыт."
8151,Ты тэ̄рпит а̄гмыӈ хо̄тпан ка̄сыӈ хо̄тал аюӈкве э̄ри.
8152,"Акв хо̄тал тэ̄рпи ат ке аи, ос мо̄т щи­рыл щё̄питаӈкве э̄ри."
8153,"Ты хосыт хо̄тпа сымкӣвре та̄кнувег е̄мты, тав иӈ са̄в та̄л э̄лаль о̄луӈкве ве̄рми."
8154,Тувыл ань коронавирус хащта̄л а̄гм о̄лы.
8155,"Э̄лумхо̄лас ты а̄гмыл е̄мтнэ̄тэ порат, таве̄н та̄рвит сака ул вос о̄лыс, ань ма̄хум прививкал ва̄равет."
8156,ВИЧ-ин­фекция а̄гм о̄щнэ хо̄тпатн тамле прививка ва̄руӈкве ро̄ви.
8157,"Ле̄ккарыт ла̄всыт, нэ̄матыр лю̄ль ва̄рмаль ат е̄мты."
8158,Николай МЕРОВ
8159,Ма̄нь таквс э̄тпос о̄выл хо̄талэ̄т ма̄ янытыл яныгпа̄ла хо̄тпат янытлан хо̄талыг о̄лы.
8160,Ты кастыл округ кӯщай нэ̄ Наталья Комарова ищхӣпыӈ ут хосыт та̄н ётаныл са̄всыр тэ̄лат урыл потыртас ос та̄наныл пуссын ты ялпыӈ хо̄талыл янытласанэ.
8161,Ань ты накт та̄рвит ва̄рмаль о̄лы.
8162,Ма̄ янытыл хащта̄л а̄гм яласы.
8163,"Яныг­па̄ла хо̄тпат ты а̄гмыл ул вос ха̄хтуве̄сыт, та̄н са̄выӈпа̄лэ юн ӯнлантэ̄­гыт."
8164,"Та сыс, то̄ва яныгпа̄ла хо̄тпат о̄лнэ-хӯлнэ накыт э̄лаль тотым рӯпитэ̄гыт."
8165,Пуста̄гыл о̄лнэ̄ныл ма̄гыс кон ё̄мыгтэ̄гыт.
8166,Ма̄ньлат ма̄хум (волонтёрыт) та̄на­нылн акваг нё̄тмил ва̄ре̄­гыт.
8167,Тувыл ань то̄ва яныг­па̄ла хо̄тпат та̄нки о̄с нё̄тэ̄гыт.
8168,"Наталья Комарова ла̄выс:
– Юи-о̄выл лов та̄л сыс округувт яныгпа̄ла хо̄тпат акваг са̄вме̄гыт."
8169,"Та̄н о̄лупсаныл акваг ёмасыг е̄мты, миркол па̄лыл са̄всыр нё̄тмилыл мивет."
8170,"Сӯкыр э̄тпос китыт хо̄талныл Россия Пре­зидент ла̄тыӈ хансыс, яныгпа̄ла хо̄тпат пуссын лов со̄тыра солко̄вил акв щёс ойтве̄сыт."
8171,Округувт ань ниласа̄т хо̄тпан ну­пыл кит э̄лумхо̄лас пен­сия олн вуим о̄лэ̄гыт.
8172,Та̄н пуссын ты олнытыл ойт­ве̄сыт.
8173,Яныг хо̄нтыт хо̄нтлум яныгпа̄ла хо̄тпат о̄лнэ коланыл 2021 та̄л па̄сныл акваг хот-щё̄питаӈкве патавет.
8174,"Тувыл та̄н та̄нки коланыл ма̄гыс ойтхатуӈкве вос ве̄рмы­сыт, ань субсидия-олныл мивет."
8175,"Мо̄тыт та̄лныл «социальный такси» ва̄раве, ё̄мыгтаӈкве ат ве̄рмын хо̄тпат ёл-хуим ма̄шинал тотыглаӈкве патавет."
8176,"Тувыл мо̄тыт та̄лныл а̄гмыӈ-мосыӈ хо̄тпат ще̄мьял хо̄нтуӈкве па­тавет, тот та̄н акваг вос нё̄тве̄сыт."
8177,"Ветераныт, а̄гмыӈ-мосыӈ манос пенсия-олн винэ хо̄тпат, хотьютыт та̄нкке̄ныл о̄лэ̄гыт, та̄н коланыл мус газ тотнэ ке̄ртур хартаве."
8178,Тыи ос мо̄т нё̄тмилыт ань ла̄щал-ла̄щал ва̄руӈкве о̄вылтаве̄сыт.
8179,Ань ос акв тамле ва̄р­маль щё̄питаве.
8180,"Яныг­па̄ла хо̄тпат хӯл алыщ­лаӈкве ка̄сащегы̄т ке, та̄н ань няслуӈкве тотыг­лаӈкв патавет."
8181,"Мирн нё̄тмил ва̄рнэ ма̄хум ты яныг­па̄ла хо̄тпат на̄лми ва̄тан тотыяныл, тот та̄н няс­лы­нэ̄ныл сыс уральтым о̄ньщавет."
8182,Юи-о̄выл та̄лытт са̄­выӈпа̄лэ матум хо̄тпат кит сувыг ка̄тыт пувим кон ё̄мыгтэ̄гыт.
8183,Ты каснэ ва̄рмаль рущ щирыл «скан­динавская ходьба» ла̄ваве.
8184,"Яныгпа̄ла э̄кват ос о̄йкат ӯс ляпат о̄лнэ во̄р ма̄т, сыстам лылые̄­пыл лылтэ̄гыт."
8185,"Ты хосыт та̄н пуста̄гыл о̄лэ̄гыт, мо̄рсыӈ порат а̄г­мыл е̄м­тэ̄гыт."
8186,Ма̄ янытыл са̄выӈ­па̄лэ яныгпа̄ла хо̄тпат тох о̄лэ̄гыт.
8187,Сургутский район Фёдоровский па̄вылт ва̄т нупыл хо̄т яныгпа̄ла волонтёр хо̄тпа о̄лы.
8188,Та̄н рущ щирыл «волонтёры серебряного возраста» ла̄вавет.
8189,Ты хо̄тпат та̄нки ха­ла­нылт акваг нё̄тхатэ̄гыт.
8190,"Тот та̄н «Добрососед­ст­во» ос «Алло, волонтёр!» нампа проектыт э̄лаль тотэ̄гыт."
8191,Ты ма̄хум ань пуссын ищхӣпыӈ утыл рӯпитаӈ­кве ха̄сэ̄гыт.
8192,Са̄всыр ка­сылыт о̄лыглан порат та̄н ва̄ти­хал но̄х-патыглэ̄гыт.
8193,"Ань та̄н юн о̄лым интер­нет хосыт нэ̄пак ловинь­тан колн щалтсэ̄гыт, музейт суссылтапыт сун­сэ̄­гыт ос мо̄т са̄в пӯмащ ва̄р­маль ка̄салэ̄гыт."
8194,Мо̄т яныгпа̄ла ма̄хум ты ва̄р­мальн о̄с ханищ­тыяныл.
8195,Ты рӯпатаныл ма̄гыс па̄в­лыӈ мирн сака янытлавет.
8196,Та хо̄тал пусмалтан ва̄рмаль урыл о̄с са̄в по­тыр о̄лыс.
8197,Округувт ты тэ̄ла щирыл рӯпата ём­щакв ва̄раве.
8198,"Ань ма̄ янытыл та̄рвит а̄гм яла­санэ̄тэ ма̄гыс, са̄выӈпа̄лэ яныгпа̄ла э̄кват ос о̄йкат прививка ва̄рсыт."
8199,"Ётыл э̄лумхо̄лас ты а̄гмыл е̄мты ке, таве̄н сака лю̄ль ат паты, кӯп­нит­нувег а̄гме мины."
8200,Округувт о̄лнэ яныг­па̄ла хо̄тпат Наталья Комарова ёт кит арыгтем щё̄с та̄нки проектаныл ос мо̄т са̄всыр рӯпатаныл урыл потыртасыт.
8201,"Ма̄н, редакцият рӯпи­тан хо̄тпат, яныгпа̄ла ма̄хум о̄с янытлыянӯв:
– Я̄тил, тыныӈ яныг­па̄ла ма̄хумаквет!"
8202,Ма̄н на̄нан ты ялпыӈ хо̄талыл сымыӈыщ янытлыянӯв!
8203,О̄луп­сан э̄лаль акваг кӯпнитыг вос е̄мты.
8204,"Ня̄в­раманын, апганын ос рӯт ма̄хманын на̄н ляпанынт акваг вос о̄лэ̄гыт, вос нё̄таве̄н, ӯргалаве̄н ос э̄руптаве̄н."
8205,"Мӯтра хо̄т­паквет, са̄в та̄л пуста̄гыл э̄лаль о̄лэ̄н!"
8206,Николай МЕРОВ
8207,Ты э̄тпос 5-7 хо̄талытт сыс Россия янытыл о̄лнэ ма̄хум «Всероссийский форум национального единства» нампа сапра̄нин Ханты-Мансийск ӯсн акван-атхатыгласыт.
8208,"Акв со̄тыра арыгкем э̄лумхо̄лас ты яныг фо­румн хасхатасыт, тувыл коронавирус а̄гм паттат то̄ват тыг ат ёхта­ла­сыт."
8209,"Хӯрум хо̄тал сыс та̄н ищ­хӣпыӈ ут хосыт суссыл­та­пыт, ханищтапыт, конфе­ренцият, хо̄нтхатыглапыт, сапра̄нит суссыт."
8210,О̄выл хо̄талэ̄т яныг сапра̄ни ва̄рыглавес.
8211,Россия Президент УРФо ма̄т ва̄ӈын хо̄тпатэ Влади­мир Якушев ма̄хумн ла̄тыӈ ке̄тыс.
8212,"Тав ла̄выс, са̄всыр мирыт юртыӈыщ о̄лнэ̄­ныл ма̄гсыл Россият ань са̄в­сыр са̄кконыт, програ­ммат ос мо̄т нэ̄пакыт пир­майтавет."
8213,"Ялпыӈ хо̄та­лыт, фес­тивалит ос мо̄т са̄в рӯпата акваг ва̄раве."
8214,"Ты рӯпата щар ма̄к ёмащакв Югра ма̄т щё̄питаве, тыима̄гсыл ты яныг форум Ханты-Мансийск ӯст ка̄сыӈ та̄л ты ва̄рыглаве."
8215,"Округ кӯщай нэ̄ Наталья Комарова сапра̄нин о̄с ялыс, ос тав ёхталам мӯй ма̄хумн па̄ща ла̄тыӈ ла̄выс."
8216,"Россият о̄лнэ са̄всыр мирыт юртыӈыщ вос о̄лэ̄гыт, халанылт вори ул вос тотэ̄гыт, пе̄с йис ва̄рмаляныл, ща̄нь ла̄тӈа­ныл ул вос ёрувлы­яныл ос э̄лаль вос тотыяныл."
8217,"Манхурип рӯпата ты хо­сыт ва̄руӈкве ань э̄ри, ты сапра̄нит ма̄хум хӯрум хо̄тал потыртасыт."
8218,Людмила ТЕТКИНА
8219,Федосья Андреевна Славных а̄ги о̄парищ наме  – Хорова.
8220,Тав Ханты-Мансийский район Кышик па̄вылт о̄лы.
8221,Ты та̄л во̄ртур э̄тпос са̄тыт хо̄талэ̄т тав 60 та̄лэ то̄влыс.
8222,Тӯяг акван-хо̄нтхатыг­ламуме̄н порат тав такви уре̄т мощ потрамас.
8223,"Ла̄выс, та̄н колта̄гланыл яныг о̄лыс, са̄т ня̄врам самын патсыт."
8224,"Ань нэ̄ такте̄т хультыс, каӈканэ-увщиянэ, а̄пщиянэ пуссын а̄тимыт."
8225,"– Ма̄н а̄тяв Андрей Николаевич Хоров во̄раим ос хӯл алыщлым яласас, омав Елена Алексеевна ма̄н ётув юн о̄лыс."
8226,"Ма̄н таса̄вит ня̄врам акваг кон ха̄йтыгтасӯв, юв мощщан щалтапа̄лэ̄в ос кон та нуйхатэ̄в."
8227,"Па̄выл я̄ ва̄татэ̄т яныг āмпар ӯнлыс, тув па̄выл хумыт хӯл тотыгласыт."
8228,Щар мāк ёнгын ма̄в тот ты о̄лыс.
8229,"Ань та пора номыл­матыгла̄лылум, татем то̄нт ёмас о̄лсув, ща̄нягувн-а̄щагувн ма̄н рӯпитаӈкв сака аты ла̄выглавесӯв."
8230,Хо̄тал палыт ёнгасым ха̄йтыгтасӯв.
8231,"Па̄выл школат тав 8 класс а̄стламе юи-па̄лт Ханты-Мансийск ӯсн минас, э̄лаль ханищтах­туӈкв номсыс."
8232,"Ос оматэ илттыг а̄гмыӈыг е̄мтыс, а̄ги юв ёхтыс, рӯпитаӈкв патыс."
8233,"Мощ рӯпитас, ща̄­няныл а̄тимыг е̄мтыс."
8234,А̄ги увщитэ палт о̄луӈкв минас.
8235,Тюмень ӯс ляпат Вагай ма̄нь па̄вылт ловмантем та̄л о̄лыс.
8236,"Тот о̄лме порат хум ва̄рыс, о̄йкатэ рущ о̄лыс – Петр Сергеевич Славных."
8237,"Тэ̄н хӯрум ня̄врам самын паттысыг, тит пыг ос акв а̄ги."
8238,"Ня̄врамаге̄н иӈ ма̄ниг о̄лсыт, о̄йкатэ а̄тимыг е̄мтыс."
8239,Нэ̄ Кышик па̄вылн ювле та ёхтыс.
8240,"Титыт хуме Анатолий Яковлевич Лозямов о̄лыс, ханты хум."
8241,Тэ̄н акван-минаме̄н юи-па̄лт Виталий пыге̄н самын патыс.
8242,"Мощ о̄лсыг, ты хуме о̄с хотталь щалтыс."
8243,"Тох Федосья Андрее­вна ня̄враманэ ёт так­те̄т та хультыс, такви ян­малтасанэ, нё̄тсанэ."
8244,"Ань яныг пыге Александр Курган ӯст о̄лы, Наталья а̄гитэ, Алексей ос Виталий пыгаге пуссын Кышикт о̄лэ̄гыт."
8245,"А̄гитэ ат ня̄врам о̄ньщи, оматэ ёт о̄лы."
8246,"Нэ̄ ня̄враманэ урыл тох потыртас:
– Ань нёлолов апыг о̄ньще̄гум, пуссын ам ляпамт о̄лэ̄гыт."
8247,"Ня̄врама­нум пуссын нё̄тыянум, вос­сыг хоталь ва̄рхатэ̄гум."
8248,Амти ня̄враманум коны­пал иӈ тит ня̄врам опека щирыл янмалтасагум.
8249,Ты ам каӈкум тав ня̄врамаге.
8250,А̄гирищ школа юи-па̄лт э̄лаль ханищтахтуӈкв ми­нас.
8251,"Ань тав тэ̄нут па̄йтнэ хо̄тпаг е̄мтыс, пыгрищ школат иӈ ханищтахты, 9 класс а̄стлас."
8252,"Нэ̄ титыгласлум, та̄н во̄ркол хо̄т о̄ньще̄гыт ман а̄ти?"
8253,"Тав ла̄выс, пе̄с порат тав а̄ще Большой Вар я̄ таляхт ма̄ о̄ньщис, тот во̄раяс, хӯл алыщлас."
8254,Тувыл Федосья Андреевна акитэ ты ма̄т такви нупылэ хассанэ.
8255,Виталий пыге ань о̄с во̄раим яласы.
8256,"Ащо̄йкатэ яласам ма̄т ма̄-ло̄мтыл майвес, ань акваг тув ялантэ̄гыт."
8257,"Виталий ты урыл тох потыртас:
– Большой Вар я̄ таляхт ань нефтяникыт рӯпитэ̄­гыт, ма̄тэ щар пулиг но̄х-о̄хтыртасаныл."
8258,Тыт ляпат Пыръях нампа па̄выл о̄лы.
8259,"Та па̄вылныл та̄н лё̄ӈхыт ва̄рсыт, та̄лэ-туве̄т яныг мāшинат тот яласэ̄гыт."
8260,"Ань та лё̄ӈх хосыт кос хоталь таӈхе̄гын, тув ялуӈкв ро̄ви."
8261,"Ты лё̄ӈх миннэ палытыл буровоит тӯщтуве̄сыт, са̄в о̄лнэ колыт ӯнттуве̄сыт, аквтуп ма̄нь па̄влыт тот ӯнттымат."
8262,"Во̄раяӈкв минэ̄в, нэ̄ма­тыр во̄руй а̄тим, товлыӈ ӯй а̄тим."
8263,Туп пупа̄пщит тот ё̄мыгтэ̄гыт.
8264,Ювле та̄т­лан та ёхтэ̄в.
8265,"Мо̄лты та̄л хӯлюмхӯл са̄в пувсӯв, ты та̄л я̄нувт щар нэ̄ма­тыр хӯл а̄тим."
8266,"Ты хо̄тпат я̄ ӯлтта ун­сах тот ва̄рсыт, унсах лāг­ланэ халаныл сака ма̄нит, я̄ хосыт на̄тнэ йӣвыт тот пуссын тагапе̄гыт, я̄ щар ат уральтыяныл."
8267,"Ла̄виянув, ты я̄ вос сыстамтыяныл, на̄тым йӣвыт ос порс хот вос вы­ганыл."
8268,"Мощщан сыстам­тыяныл, тувыл ос йӣвытн та ропаве."
8269,"Ты ма̄хум ёхтынэ̄ныл э̄лы-па̄лт тох щар ат о̄лыс, я̄ хӯлыӈ, ма̄н тот во̄раясӯв, хӯл пувсӯв."
8270,Ань нэ̄матыр а̄тим.
8271,Мо̄т ва̄рмаль урыл э̄лаль оматэ потыртас.
8272,Тот во̄рт о̄лнэ ханты ма̄хум сака вуянтахтэ̄гыт.
8273,Та̄нти ма̄нанылн мо̄т ма̄хум щар ат та̄ртыяныл.
8274,"Хо̄т пе̄с порат рӯтаныл о̄лсыт, та̄н пуссын о̄с тув о̄лмыг­тасыт."
8275,Ос па̄влыӈ ма̄х­ма­ныл тув пил ва̄туӈкв манос во̄раяӈкв щар ат та̄р­ты­яныл.
8276,"Федосья Адреевна ла̄­выс, та̄н ань па̄выл ляпат пил ва̄тэ̄гыт."
8277,"То̄ва порат э̄лнув ялэ̄гыт, ос пупа̄пщит тот сака ё̄мыгтэ̄гыт."
8278,"Я̄ хо­сыт алгаль щар ат ялан­тэ̄гыт, ка̄сыӈ хо̄тпа такви ма̄ о̄ньщи, такви во̄ль о̄ньщи, нэ̄мхотьют тув ат та̄рты."
8279,Тох ты ма̄нь па̄вылт ма̄хум о̄лэ̄гыт.
8280,"Ка̄сыӈ па̄выл мире такви щирыл о̄лы, такви ва̄рмаль о̄ньщи."
8281,Ань ты йист сосса мирыт тох о̄луӈкв та патсыт.
8282,Валентина УЗЕЛЬ
8283,Ханты-Мансийск ӯст №3 школат 1 «Е» классыт ханищтахтын ня̄врамыт акв хо̄тал ханищтан нэ̄нылн Государственный библиотека Югры колн тотыглаве̄сыт.
8284,"Тот ня̄врамыт пластилиныл по̄щгуӈкве, по̄слуӈкве, нэ̄пакыл са̄всыр хурит ханлуӈкве ханищтавет."
8285,"Āгирищквет ос пыгри­щаквет та̄нти номсахтэ̄­гыт, маныр ӯйхул манос ман­хурип йӣв по̄слуӈкве та̄н таӈхе̄гыт."
8286,"Тох ёнгасым та̄н ка̄та­ныл та̄ксарыг е̄мтэ̄гыт, та̄нти матыр-а̄ти ва̄руӈкве тах ве̄рме̄гыт."
8287,Ос ты коныпал та̄нанылн тох рӯпитаӈкве сака пӯмыщ.
8288,1 «Е» классыт ханищ­тахтын ня̄врамыт о̄выл щёс пуссын аквъёт ялсыт.
8289,"Та̄н тот нэ̄пак-ло̄псыл май­ве̄сыт, та тармыл йӣв по̄слым о̄лыс, та̄нанылн та йӣв тармыл ӯльпа товыт вощрам нэ̄пакыл ханлуӈкве э̄рыс."
8290,Ос товыт нумпалн ӯльпа па̄квса­мыт э̄льмыл ханлысыт.
8291,"То̄ва ня̄врамыт йӣваныл татем нё̄тнэг ва̄рса­ныл, сома щар со̄ль ӯльпат тэ̄лсыт."
8292,"Диана Ивановна Младенцева, та̄­наныл ханищтан нэ̄, ла̄выс, тыгыл э̄лаль о̄с хотты ӯщлахтын ёмас хо̄талт тах хотталь ён­гасаӈкве то­тыглыянэ, аквъёт ё̄мыгтаӈкве вос ханьщувлэ̄гыт."
8293,"Я̄тил миркве, на̄н ма̄г­сылын ма̄н ос таи ла̄­вуӈкве таӈхе̄в, нэ̄пак ловинтан колт са̄всыр ханищтапыт ва̄рыглавет, хотьют манарыл таӈхи, таил ма̄щтырлы манос по̄слы."
8294,Ты коныпал ня̄нь­ныл са̄всыр ӯйхул хурит ва̄руӈкве ро̄ви.
8295,"Библиотекат рӯпитан нэ̄квет ты кастыл ня̄нь тэ̄лыгтэ̄гыт, ня̄няныл таӈ­рын порат са̄в солвалыл та̄р­тыяныл, хот ул вос ха̄ссытаве."
8296,"Тувыл ӯйхул хурияныл хот-то̄слыяныл ос коныпа̄лыл ня̄врамыт о̄льпыл сартыяныл, ты ва̄рмаль та̄н ка̄са­щим ва̄ре̄гыт."
8297,"Хотьют тув хасхатуӈ­кве те таӈхи, ня̄врамыт ёт рӯпитэ̄гыт Надежда Ильинична Пизёлкина, Рузанна Мухтасымовна Сулямова, Инна Алексе­евна Зацепина, Елена Валерьевна Осипова ос Галина Юрьевна Парфенова."
8298,"Ты телефоныт хосыт тув хасхатуӈкве ве̄рме­гы̄н: 32-26-53, 8950-50-24-242."
8299,Галина Юрьевна Парфенова на̄н ётын тах потырты.
8300,Потыр хансыс Галина КОНДИНА
8301,Ма̄н о̄лнэ ма̄в ла̄ваве – Западно-Сибирский рыбохозяйственный бассейн.
8302,"Ань тыт о̄лнэ ма̄хумн хӯл пувуӈкв хунь ро̄ви, ты тэ̄ла урыл сельский хозяйства Министерства хансум нэ̄паке̄т хансым о̄лы."
8303,"Лӯима̄ янытыл о̄лнэ мощщаг хультум мирыт, сосса ма̄хум общинат ос индивидуальный пред­принимателит ма̄гыс та̄н я̄нас хӯлтнэ ла̄тыӈ щё̄питасыт."
8304,"Ты ма̄хумн ань хӯл пувнэ ма̄гыс разрешение-нэ̄пак виӈкв э̄ри, тувыл ос квотаг ла̄внэ нэ̄пакт хансым вос о̄лы – хо̄т ос манаса̄вит хӯл пувуӈкв та̄нанылн ро̄ви."
8305,Ха̄па­ныл о̄с уральтавет – та̄н инспектор-хо̄тпатн по̄сыл пинве̄сыт ман а̄ти.
8306,Писалил ос мо̄т са̄всыр ат ро̄внэ утыл хӯл алыщлаӈкв щар ат ро̄ви.
8307,"Хоты я̄тыт са̄в хӯл пу­вуӈ­кв ат ро̄ви, ты нэ̄пакт ка̄­сыӈ я̄ урыл я̄нас хан­сым о̄лы."
8308,Ань э̄лаль ты о̄выл­тыт ловиньтэ̄н.
8309,"Та̄гт я̄т:
– Та̄гт я̄ сӯнтэ па̄сныл алгаль Хулюмсӯнт па̄выл мус – во̄ртур э̄тпос 10 хо̄талныл яныг таквс э̄т­пос 5 хо̄талэ мус;
– Хулюмсӯнтныл ал­галь Волья ос Няйс я̄ Тāгт я̄н патнэ ма̄ мус – сӯкыр э̄тпос 21 хо̄талныл – яныг таквс э̄тпос 5 хо̄талэ мус."
8310,"Тот туп сорт, хулюмхӯл, сыг, щапак, сымри, та̄рка ос мо̄т ма̄нь хӯлрищит пувуӈкв ро̄ви."
8311,"Сакв я̄т:
– Сакв, Народа ос Ма̄ньят - во̄ртур э̄тпос 15 хо̄талныл яныг таквс э̄т­пос 5 хо̄талэ мус."
8312,"– Милкант-Рощ нампа ва̄таныл Сакв я̄т, Сӯкыръят, Ма̄ньят, Народат - яныг таквс э̄тпос 6 хо̄талныл я̄ӈк натнэ мус."
8313,Тот туп няс­луӈкв ос ква̄лгын нэ̄гим нясыл сыг пувуӈкв ро̄ви.
8314,"А̄с я̄т:
– та̄л сыс Ванзеват ос Самутнёл рощигт хӯл пувуӈкв щар ат ро̄ви."
8315,"Тув А̄с я̄ныл сорхыт, писъяныт щалтэ̄гыт."
8316,– о̄йттур э̄тпос 1 хо̄талныл во̄ртур э̄тпос 30 хо̄талэ мус ты ма̄ныл А̄с я̄ мус алыщлаӈкв ат ро̄ви.
8317,– А̄с я̄т ты Ванзеват па̄вылныл алгаль тит ве̄­рыста мус тот хӯлупъяӈкв ос хӯл пувуӈкв ат ро̄ви.
8318,"– я̄ӈке хунь по̄ляве, тӯяг мус А̄с ос Иртыш я̄г овтнэ̄тэн палыт хӯл алыщлаӈкв ат ро̄ви."
8319,Ма̄нь я̄т хӯлп ос питиль та̄лэ-туве сыс ӯнттуӈкв ро̄ви.
8320,"Хӯлп ӯсма саманэ 3,6 см янытыг те о̄лэ̄гыт, то̄нт Та̄гт я̄т, Вогулка ос мо̄т ма̄нь я̄рищит хӯлпыл алыщлаӈкв ро̄ви."
8321,"Конда я̄ Хо̄нтаӈ районт овты, тот тэ̄лы сыс ос лӯпта э̄тпос 30 хо̄талэ мус хӯлупъяӈкв ат ро̄ви."
8322,Тамле ат та̄ртнэ ва̄р­малит урыл ты хӯлтнэ нэ̄пакт хансым о̄лы.
8323,"Ос ма̄нь па̄влыӈ ма̄тт о̄лнэ ма̄хум та̄нти ёмащакв ва̄ганыл, хо̄т хӯлпыл на̄­тылтаӈкв ос манах хӯл пувуӈкв та̄нанылн ро̄ви."
8324,Округ мирколныл те̄тым ля̄ххал ма̄ньщи ла̄тӈыл Валентина УЗЕЛЬ хансыстэ
8325,"Сӯкыр э̄тпос 23 хо̄талэ̄т Мария Тихоновна Двинянинова ма̄ньщи ос рущ ла̄тӈыл хансум стиханэ, э̄рганэ, мо̄йтанэ хӯнтлуӈкве «То̄рум Маа» музейн ӯст о̄лнэ ма̄хум во̄выглаве̄сыт."
8326,Тав Ха̄льӯс район Хулюмсӯнт па̄вылт о̄лы.
8327,"Мария Тихоновна пе̄с йис ва̄рмалит, пе̄с потрыт ос ма̄ньщи мо̄йтыт ва̄нэ хо̄тпаг о̄лы."
8328,«Все мы чуточку артисты и певцы» нампа хо̄нтхатыглап ищхӣпыӈ утыт хосыт ва̄рыглавес ос «ВКонтакте» ло̄псыт суссылтавес.
8329,Мария Тихоновна Хулюмсӯнт па̄вылныл «То̄рум Маа» музейт акван-атхатыглам ма̄хум ёт ты ут хосыт потыртас.
8330,"Тав яныгмам ма̄тэ, па̄влыӈ хо̄тпат, ма̄-витув ос оматэ, ляпа рӯт ма̄х­манэ урыл стихыт, пот­рыт, э̄ргыт ма̄ньщи ос рущ ла̄тӈыл хансы."
8331,"Мария Тихоновна ла̄выс, пе̄с порат ка̄сыӈ э̄лумхо̄лас ёмащакв э̄ргыс ос такви э̄ргыт о̄ньщас."
8332,"Та хо̄талт тав товлыӈ ӯит урыл стих ловиньтас, тувыл «Ӯринэ̄ква хо̄тал» урыл пе̄с потыр потыртас ос ма̄хум ма̄гсыл э̄рыг э̄ргыс."
8333,"«То̄рум Маа» музейн ёхталам мӯй хо̄тпат са̄в ёмас ос сымыӈ ла̄тыӈ тав уре̄тыл ос э̄рганэ, стиханэ, потранэ урыл ла̄всыт."
8334,Светлана Динисла­мова тав ётэ хосат та̄гыл ва̄йхаты.
8335,"Светлана Сили­верстовна ла̄выс, Мария Тихоновна хансум стиханэ, потранэ «Литературное наследие обских угров» нампа яныг нэ̄пакн ва̄рим о̄лэ̄гыт."
8336,"Мо̄т стиханэ ос «12 лучших стихотво­рений» нампа нэ̄пакн хасве̄сыт ос эстонский, финский, венгерский ос мо̄т финно-угор ма̄хум ла̄тӈытын толмащлаве̄­сыт."
8337,2020 та̄лт Москва ӯст о̄лнэ «Фонд поддержки национальных литератур» нампа кол «Антология поэзии» нампа нэ̄пак та̄ратас.
8338,"Мария Тихонов­на потранэ, стиханэ тот ловиньтаӈкве ро̄ви."
8339,"Мария Тихоновна ня̄врамыт ма̄гсыл са̄всыр пӯмащ стихыт, э̄ргыт, ма̄нь потрыт о̄с о̄ньщи."
8340,Та̄н са̄всыр нэ̄пакытн о̄с ва̄равет.
8341,«Лӯима̄ сэ̄рипос» газетав ма̄гсыл 1990 та̄лныл потрыт акваг хансы.
8342,Тыт рӯпитан хо̄т­пат ёт тав хосат та̄гыл ва̄йхаты.
8343,Ма̄ньщи ос ханты газетагт кӯщай нэ̄ Галина Кондина «То̄рум Маа» музейн о̄с ялыс.
8344,"Тав ла̄выс, я̄тил Мария Тихоновна ща̄нь ла̄тӈе ёмащакв ва̄гтэ ос хансум потранэ, стиханэ ловиньтаӈкве сака пӯмащ."
8345,Учёный э̄ква Дина Васильевна Герасимова тув ёхталас ос Мария Тихоновна урыл потыр­тас.
8346,2019 та̄лт школат ханищтахтын ня̄врамыт ма̄гсыл ма̄ньщи ла̄тӈыл йильпи нэ̄пакыт хасве̄сыт.
8347,Мария Тихоновна хансум потранэ 3-4 классыт ма̄гсыл та̄ратым нэ̄па­кыгн ань ва̄рве̄сыт.
8348,Ты та̄л Мария Тихоно­вна 70 та̄лэ то̄влыс.
8349,«То̄рум Маа» музейт хо̄нтха­тыглап тав самын патум хо̄талэ кастыл ва̄рыг­лавес.
8350,"Ма̄н, редакцият рӯпи­тан ма̄хум, Мария Тихо­новна намхо̄талэ кастыл о̄с янытлылув, сымыӈ ла̄тӈыл ке̄тылув."
8351,"Э̄лаль ща̄нь ла̄тӈыл стихыт, э̄р­гыт, потрыт вос хансы ос ма̄хумн са̄в ща̄гт вос тоты."
8352,"То̄рум ёт, О̄тыр ёт э̄лаль вос о̄лы."
8353,Людмила ТЕТКИНА
8354,Мо̄лал ма̄н округув пāлыл ат э̄лумхо̄лас ос мо̄т ма̄ныл мӯйлум хо̄тпат Свердловский областьт пе̄с ма̄ньщит о̄лум йис ма̄т пӯмщалаӈкве тотыглавесӯв.
8355,Ма̄нав «Земля пред­ков» нампа музейт рӯ­питан кӯщаиг Наталья Бердюгина ос Алексей Слепухин во̄винь­та̄л­саге̄н.
8356,"Тэ̄н ка̄тпосыт, пе̄с по̄сыт ханищтан ос та̄­наныл по̄слын фести­валь ва̄рыгласы̄г."
8357,Та сыс ма̄н та̄н палтаныл о̄лнэ̄в сыс са̄всыр мо̄т тэ̄лат суссӯв.
8358,Ань ты пӯмыщ накыт урыл мощ потыртэ̄гум.
8359,"Ма̄нь я̄ хосыт нāтылтасув
О̄выл мӯйлын хо̄талт музеяныл ляпат Щитов­ский исток я̄ урыл ма̄­навн ла̄всыт."
8360,"Хуньт пе̄с порат ма̄ньщит тот хӯл алыщлым яласамыт, ма̄-витэ сыстамыг ос ӯрга­лым о̄щсаныл."
8361,"Ань ӯст о̄лнэ хо̄тпат рещин ха̄пыл ос тӯпыл товим я̄ хосыт яласаӈкве кāсаще̄гыт ке, та̄н тув тотыглавет."
8362,Ма̄н ань ат хо̄тпа ха̄пн тāлттувесӯв ос лё̄ӈхув хӯлтыглан ма̄гыс музейт рӯпитан акв э̄лумхо̄лас мāн ётув о̄лыс.
8363,Китыт ха̄пн о̄с аквтаса̄вит ма̄хум тāлсыт.
8364,"Тувыл кит хо̄тпаг ха̄п нёлн ӯнттувесы̄г, тэ̄н тот тӯпыл вос тове̄г."
8365,Мо̄т кит хо̄тпаг ха̄п по̄сумн то­вуӈкве ӯнтсы̄г.
8366,"Ос китгыг котильн ӯнттувесы̄г, тэ̄н та̄наныл пе̄нтуӈкве патэ̄г тах."
8367,Тох ощща-хоса я̄ хосыт 8 ве̄рыста тӯпыл товим та минасӯв.
8368,"Миннэ̄в мус во̄рыӈ ма̄тэ̄т яныгман са̄всыр йӣвыт, пумыт ка̄салāлса­нӯв."
8369,"То̄ва ха̄лит са̄саныл хот-нуимат, тувыл хо̄т ка­мыш-пумыӈ ма̄, хо̄т ха̄ӈхай-пумыӈ ма̄ ос я̄ӈкыл­ма о̄лэ̄гыт."
8370,Кит щёс мото­рыӈ ха̄пыл яласан хо̄тпатын юил ёхталаве­сӯв ос акв щёс ля̄льт лик­мыг­ла­сув.
8371,Та̄н хӯл алыщ­лым яла­сэ̄гыт.
8372,Акв щё̄скем минамувт витуй кол сунсуӈкве па̄г-ква̄лсасӯв.
8373,"Са̄ртын ты я̄ хосыт са̄в витуит коланыл о̄лсыт, ань ка̄­сыӈъ­е̄мт мощща­ме̄гыт."
8374,Ань мощ ӯщлахта­сӯв ос э̄лаль та минмыг­тасӯв.
8375,"Тамле эксурсиян ялнэ хо̄тпат, то̄ват кит щё̄скем минэ̄гыт, мо̄таныт са̄в ӯщлахтынэ̄ныл ма̄гыс хӯрум щё̄с тове̄гыт."
8376,"Тувыл э̄рнэ ма̄н па̄г ёхтэ̄гыт, тот мāшинан та̄лттавет ос ювле музейн тотавет."
8377,Ма̄н тай кит щё̄с арыгнув то̄вим яласасӯв.
8378,"Ёмас ре̄гыӈ хо̄тал о̄лыс, пуссын ща̄гтым о̄лсӯв, нэ̄мат ва̄г­тал ат патсӯв."
8379,"Мāньщит пе̄с о̄лупсаныл пӯмщалаве
«Земля предков» музейн ёхталан ма̄хум ма̄гыс са̄всыр суссылта­пыл щё̄питаве̄сыт."
8380,"Тот Алексей Слепухин, Наталья Бердюгина ос тэ̄натэ̄н нё̄тнэ хо̄тпат хӯрум ё̄рнкол тӯщтумыт ос ма̄ньщи мир о̄лупса о̄вылтыт тот потыртэ̄гыт."
8381,"О̄выл ё̄рнкол «Медве­жий чум» намтсаныл, тот пе̄с йис ма̄ньщи порма­сыт, хотыл вим āрсыныт, иттырмат акван-атым о̄лэ̄гыт."
8382,Тувыл тот по̄ик­щан ва̄рмалит ос Ӯй йӣквнэ урыл потыртэ̄гыт.
8383,"Ам номтум ат патыс, тув ат щалтсасум."
8384,"Кит ё̄рнколыгн, акватэ «Рыболовный чум» ос мо̄танэ «Охотничий чум», лӯсум ма̄ньщит та̄н мим пормасаныл тув тӯлве̄­сыт."
8385,Мӯй ма̄хум хӯл алы­щ­лан ос во̄раян са̄всыр пормасыл суссылтавет.
8386,"Пе̄с порат ма̄ньщит хумус хӯл алыщласыт манос во̄раясыт, ты тэ̄лат хурит ка̄салыяныл."
8387,"Ха̄пыт, суныт, мо̄т пор­масыт пуссын ка̄тыл ва̄­рим о̄лэ̄гыт, мас­нутыт о̄с ка̄тыл ю̄нтве̄сыт."
8388,"Хоты ма̄т, хотьютыл вим пор­ма­саныл-наманыл пуссын ла̄вавет."
8389,"Алексей Викторович сака номтыӈ ос ёмас э̄лумхо̄лас, матыр-а̄ти тэ̄лат пуссын ва̄ганэ."
8390,Таве хӯнтлуӈкве ма̄хумн сака мӯсты.
8391,Тувыл ё̄рнколыт ля­пат норыл ӯнттым кол­кве ка̄салэ̄гыт ос маныр­сырман кол – китыглах­тэ̄гыт.
8392,Тыи ма̄ньщит а̄м­паныл ма̄гыс тамле кол ӯнттыгламыт.
8393,Мо̄тпал е̄рт хӯрум ня̄нькӯр ва̄римат.
8394,Тот Наталья Бердюгина то̄ванакт мӯй хо̄тпат ёт ӯйхул хуриӈ ня̄нит ва̄ри.
8395,Ма̄н тай ань щёвал ляпан тотвесӯв ос тот иссылтым ке̄рыл сыре-сыр ӯйхул хурит ва̄рсӯв.
8396,Тувыл акв пувыр-колн щалтуӈкве ла̄ввесӯв.
8397,"Тот о̄с пе̄с порат о̄лыглам накыт урыл потыртаве­сӯв, ос са̄всыр ке̄р пор­масыт, хурит суссӯв."
8398,"Мо̄т колт ла̄пка о̄лнэ̄тэ, тув хотты ма̄щтыр хо̄тпат ка̄­тыл ва̄рум пормасаныл тыналан ма̄гыс ке̄тыяныл."
8399,"Музей пӯмщалан хо̄т­пат хо̄тал палыт тув ёх­талаӈкве ве̄рме̄гыт, олн ойтнэ щирыл ка̄сащегы̄т ке, тэ̄нутыл па̄йтавет, тыт­тавет."
8400,"Са̄всыр ма̄щтыр ха­нищ­тапыт ва̄рнэ̄ныл порат, мӯй ма̄хум туи палаткат хӯлэ̄гыт."
8401,Ащирмаӈ порат ёхталан ма̄хум ма̄гыс «Уют-юрта» щё̄питасыт.
8402,"На̄й харыгтасӯв ос урн но̄х-ха̄ӈхыгласӯ
в
Юи-о̄выл мӯйлын хо̄­талт ма̄н «Скалы Петра Гронского» нампа канын тотыглавесӯв."
8403,"Ма̄н а̄лпыл минуӈкве кос тахсӯв, ос матыр консымав щё̄с­ке̄мн юв-хультсӯв."
8404,То̄нт музейныл 200 ме̄тра па­лытат минамув порат йӣвыт халт посым ка̄са­ла­сӯв.
8405,"О̄йкат машинал кон-ква̄лапасыт, тув ха̄йт­сыт."
8406,На̄й ущты пе̄лам­лаӈкве патум.
8407,Тот иӈ 12 ме̄тра са̄­вит минэ̄в мус мāшинал яласан лё̄х о̄лы.
8408,"Аман тувыл ялум хо̄тпат во̄рн щалтсасыт, аман ла̄хыс атум хо̄тпат хохса харт­сыт ос мори вущкасасаныл."
8409,Ма̄н та­хольт та ма̄т нāй лап-харыгтаӈкве а̄лыма­слӯв.
8410,"Кит о̄йкаг мāшинан та̄лматсы̄г ос музейныл вит пӯщкат тотнэ ма̄гыс молямласы̄г, мо̄т хӯрум хо̄тпа ма̄тэ лап-харыгтаӈ­кве хультсыт."
8411,"Насати, та ма̄ ёлы-пāлэ̄т а̄хвтасыт та­кем исумыг е̄мтмыт, ка̄тн котарахтэ̄гыт."
8412,"Тотым вит пӯщкаг молях холтвесы̄г, посым ёлыл иӈ та нэ̄глы."
8413,Ос китынтыг хӯрум пӯщ­ка тотсыт ос ке̄р мāнтыл ма̄тэ ёмщакв лап-хилсаныл.
8414,"Лё̄ӈх хосыт тыгле-тувле яласан ма̄хум сака лю̄ль карек ва̄ре̄гыт, ат номсэ̄гыт, во̄р ма̄т ӯнттым музей на̄йн ке ёхтаве, ӯйхуланыл ёт хумус ко­наль пасапе̄гыт."
8415,"Ма̄н тот щё̄скем капыр­тасӯв, са̄ртын минмыгта­сӯв ке, ювле ёхтынэ̄в мус хунь ва̄глӯв, маныр тот е̄мтнув."
8416,То̄нт музейт акв хум хо̄тпа туп хультсас.
8417,"Тувыл кит хум хо̄тпаг хультсы̄г, музей мувлахи во̄р уральтаӈкве минасы̄г."
8418,Ма̄н ос урыт суснэ ма̄н тотвесӯв.
8419,Тот ос йис порат пе̄с ма̄хум о̄лмыт.
8420,Такем пӯмыщ ос нё̄тнэ ма̄.
8421,Яныг а̄хвтас-капаит нё̄тнэ̄г аквтупмат акван-пиным о̄лэ̄гыт.
8422,"То̄ва ма̄т халыт на̄ӈке̄гыт, тувыл во̄т во̄ты."
8423,"Ма̄н щар карс урн но̄х-хāӈхыгласӯв, нумыл ма̄тэ сунсыгласлӯв."
8424,Такем нё̄тнэ ма̄кве.
8425,Тамара МЕРОВА
8426,Сӯкыр э̄тпос о̄выл хо̄талныл Россия янытыл «Пушкинская карта» намаим олныӈ нэ̄пак хосыт ня̄врамыт культура колытын ялантаӈкве ве̄рме̄гыт.
8427,Туи тамле тэ̄ла ма̄гыс о̄влэ̄т Россия Президентув ла̄тыӈ лāвыс ос РФ миркол кӯщай Михаил Мишустин о̄йттур э̄тпос 31 хо̄талэ̄т хансыс.
8428,"Ты ва̄рмалит э̄лаль ёмщакв тотнэ ма̄гыс 3,9 млрд солко̄ви та̄стувес."
8429,«Пушкинская карта» намаим олныӈ нэ̄пак 14 та̄л янытыл ос 22 та̄л яныт мус ка̄сыӈ а̄ги-пыг щё̄питаве.
8430,Тувыл ка̄сыӈ хо̄тпа та картатэ̄н хӯрум со̄тыра солко̄вил та̄ставе.
8431,Ты олнытыл тав культура колытын ялнэ̄тэ порат ойтхатуӈкве ве̄рми.
8432,Ань карта ка̄тын-пат­тын ма̄гыс «Госуслуги» ищхӣпыӈ утыт ня̄врам наме хансуӈкве э̄ри ос тувыл тот «Культура» ло̄псыт «Пушкинская карта» хӯлтыглан ла̄тыӈ хо̄нтэ̄н.
8433,Та юи-па̄лт ще̄пт о̄щнэ телефонэ̄т «Гос­услуги.
8434,Культура» намаим приложение ва̄ре̄н.
8435,Ос тувыл та приложеният  «Пушкинская карта» о̄щнэ ма̄гыс заявка хансэ̄н.
8436,"Тув та̄стым олныт ня̄врам наме̄н «Google Pay», «Samsung Pay» ма­нос «Apple Pay» – ще̄пт о̄щнэ телефонт манхурип приложе­ние о̄ньще̄гыт, тув ке̄тавет."
8437,Тамле «карта виртуальныиг» ла̄ваве ос ня̄врам хоталь-а̄ти ялнэ̄т порат билет ма̄гыс та приложениятэ хосыт тах ойтхаты.
8438,Ты коныпал «пластико­вый карта» ва̄руӈкве о̄с ро̄ви.
8439,"Таима̄гыс «Почта Банк» колн ялуӈкве э̄ри, тот карта тармыл по̄слым хури ня̄врам такви пе̄рияӈкве ве̄рми."
8440,Тувыл тав тамле картал ойтхатуӈкве та паты.
8441,"Россия янытыл ты проект щирыл ань 800 са̄всыр музеит, сыре-сыр культура колыт, театрыт рӯпитэ̄гыт."
8442,"Та̄н щё̄питан спектаклянылн, э̄ргын-йӣквнэ ва̄рмальн, суссылтапытн тамле картал билетыт ёвтавет."
8443,"Ань нэ̄пак ловиньтан колт рӯпитан хо̄тпат о̄с са̄в­сыр программат щё̄питэ̄гыт, ня̄врамыт матыр-а̄ти пӯмщалаӈкве о̄с тув вос ёхталэ̄гыт."
8444,"Туп кина суснэ нак та проек­тын ат хасвес, тув на̄нки ол­ны­тыл тах ойтхатэгы̄н."
8445,"Юграт ты йильпи проект щирыл хумус ань рӯпитэ̄гыт, ты урыл округ культура департаментыт кӯщай хум Артур Латы­пов потыртас:
– Ты накт Юграт са̄т со̄тыра ма̄ньлат хо̄тпат та̄нки ма̄гсыланыл «Пушкинская карта» ва̄рсыт."
8446,Ты карта Россияв янытыл рӯпиты.
8447,Ня̄вра­мыт кос хо̄т о̄лнэ̄ныл сыс билет ёвтнэ порат та̄нки картал ойтхатуӈ­кве ве̄рме̄гыт.
8448,Александр Пушкин хансум потранэ ма̄гыс са̄в мирыт халт сака янытлавес.
8449,"Ань ня̄врамыт номтыӈ хо̄тпаг вос яныг­ме̄гыт, са̄в мӯтрат ва̄нэ ос матыр ханищтан ма̄гыс, та̄н театрын вос ялан­тэ̄гыт, са̄всыр выставкат вос сунсэ̄гыт, таима̄гыс та̄н ты олныл ты нё̄тве̄сыт."
8450,Ма̄н культура щирыл рӯпитан коланув о̄с ты карта ёт рӯпатаныл о̄выл­тасыт.
8451,Тох Сургутский театрыт тамле картал ань 150 билетыт ёвтве̄­сыт.
8452,Ханты-Мансийскат «Югра-Классик» кол концертаныл ма̄гыс 100 арыгкем билет тынала­мыт.
8453,"Мо̄т колыт иӈ матыр щё̄питэ̄гыт ке, ма̄навн тах ла̄ве̄гыт ос ма̄н та̄наныл ты проектын выганӯв."
8454,"«Пушкинская карта» урыл ма̄н ань школатыт, университетыт акваг по­тыртэ̄в."
8455,Йильпи 2022 та̄л кастыл ня̄врамыт акв тамле картан 5 со̄тыра солко̄вил та̄ставет тах.
8456,"Ты та̄л сӯкыр э̄тпосныл ущ рӯпитаӈкве патсыт, таима̄гыс 3 со̄тырал та̄с­туве̄сыт."
8457,14 та̄л яныт ня̄врамыт ос 23 та̄л то̄влын мус а̄гит-пыгыт тамле картал кос хо̄т ойтхатуӈкве ве̄рме̄гыт.
8458,Туп ханищтан ко­лытыт щё̄питан сус­сылтапыт ос кино­театрыт тув ат хӯлтве̄сыт.
8459,Тамара МЕРОВА
8460,Ам щаще̄квам āнумн акв мо̄йт потыртāлыс.
8461,Пе̄с порат о̄лсыт кит э̄кваг ос кит о̄йкаг.
8462,Та̄н во̄рколн минасыт.
8463,"О̄йкаг во̄раян хумыг о̄лсыг, во̄рн ань матыр ка̄тын-пат­тын ма̄гыс минэ̄г, ӯй алыщлэ̄г."
8464,"Э̄кванэ̄н нас минасыг о̄йканэ̄н нё̄туӈкве во̄р­колт, тэ̄нут ва̄руӈкве, ю̄нс­хатуӈкве, матыр маснут ю̄нтуӈкве о̄йканэ̄н магыс."
8465,Ня̄враманге̄н ёт висаге̄н.
8466,"О̄йкаг во̄рн алыщлаӈ­кве та минасыг, нэ̄гыг юн хультсыг ня̄врамаге̄н ёт."
8467,"Э̄типа̄лаг е̄мтыс, акв э̄кватэ ня̄враме ёт та мовиньты, та мовиньты, ня̄враме та лякитытэ."
8468,"Нёмса нэ̄тэ ла̄ви:
– Наӈ манрыг ня̄вра­мын новилын, лякитылын-манарилын!?"
8469,"Э̄типа̄лаг е̄мтыс, во̄рколт о̄лэ̄в, ат рови ня̄врам новуӈкве, тав ул вос мовиньты."
8470,А̄прамтахтуӈкве ат ро̄ви.
8471,"Во̄рколт ёхтаве̄в тах, хот-порславе̄в."
8472,"Нэ̄ ат хӯлы, такви та мовиньты, та мовиньты, ня̄враме о̄с та мовиньты, та мовиньты."
8473,"Авкматэ̄рт хӯнтлэ̄г, хотьют таяныт ва̄гыл та кисувъяс."
8474,"Ки­сувъяме порат, акв­матэ̄рт ма̄ то̄ратас, кол то̄ратас."
8475,"Тэ̄н сас хот-рохтысыг, маныр е̄мтапас."
8476,"Мовиньтам э̄ква, ня̄враме а̄прамтам э̄ква тув-то̄сувъяс, вильтэ щар тӯйт хольт я̄ӈкыг е̄мтыс, ня̄враме о̄с."
8477,Аквматэ̄рт во̄ркуль юв ты щалтыс.
8478,"Юв щалтыс, а̄ви со̄пла хот-манумтастэ."
8479,Тэ̄нут во̄выс.
8480,"Нёмса нэ̄тэ кон-ква̄лыс, тэ̄нут та тӯлы."
8481,"Тэ̄­нут тӯлнэ̄тэ торыг такви сахитэ но̄х-масыстэ, ня̄в­раме сахи тӣвырн на­рум­тастэ, ма̄нь ня̄врамате̄тэ."
8482,"Тэ̄нут са̄в тотыс, тувыл такви ла̄щлакв кон-ква̄лыс, а̄мпанэ ке̄рыс, тувыл сунын та ӯнтыс."
8483,"А̄мпанэ ня̄влысанэ, а̄мпанэ такем та та̄кыщ ха̄йтуӈкве пат­сыт."
8484,"Та ха̄йтэ̄гыт, ха̄йтэ̄гыт."
8485,"Хӯнтлы, аквматэ̄ртын ма̄нь ня̄врам та ро̄ӈхал­тахтас."
8486,"Во̄рколт хультум э̄ква ня̄враме а̄тимыг е̄мтыс, ань во̄р­кульн та порславес."
8487,"Тувыл мощ о̄лы, хӯнтлы, ща̄не та ро̄ӈхувлас, о̄с та порс­лавес во̄ркульн."
8488,"Э̄ква хӯнтлы, во̄ркульн юил ня̄влуӈкве та патвес."
8489,"Та ня̄влы, ха̄йтнэ̄тэ суйты, щар ма̄ нас то̄рги."
8490,"Тав ёл-по̄йтыгпа̄лыс, тӯйт тар­мыл пе̄рна ва̄рапас."
8491,"Куль тув мус ёхтыс, воссыг э̄лаль ат ве̄рмыс минуӈ­кве, э̄ква юил ня̄влуӈкве."
8492,"Э̄ква минас, минас, па̄влын ёхтыс."
8493,"Акитэ кол иснаст ла̄мпа на̄йпос ка̄салас, щама рагатас."
8494,А̄мпанэ щар сохрип тӣвырн тув щалтапасыт.
8495,"Тувыл акитэ о̄йка ос о̄ныпе кон-ква̄лапе̄г, а̄ӈ­кватэ̄г, я-а, мане̄н юв ёхтыс."
8496,"Такос утытэ̄н ма­не̄н, пе̄ргата̄лытэ̄н, тав нэ̄матыр ла̄вуӈкве ат ве̄рми."
8497,"А̄лмыстэ̄н, юв тӯ­лы­стэ̄н, ня̄враме сахил кон-вистэ̄н."
8498,"Мане̄н хо̄тал улпыл самаге пӯнсуӈкве ат ве̄рмыс, ань хот-рохтуме ма̄гыс щама рагата̄лыс."
8499,"Тувыл но̄х-са̄йкалас, ки­тыглаве, манаре хотум е̄мтыс."
8500,"Тав тох ты ла̄ви:
– Аквнэм ос о̄йкагме̄н ёт во̄рн минасӯв, о̄йкаг­ме̄н во̄раяӈкве минасы̄г."
8501,"Во̄ркуль ёхтыс, ме̄н нуплуме̄н тох ты ла̄ви: «Кит о̄йкаг хо̄нтыг­ла­сагум во̄рт."
8502,"Акватэ татем ощмарыӈ о̄лыс, та ха̄йтыгты, та ха̄йтыгты, ам таве ворил ты ка̄тын-паттыслум."
8503,"Акватэ тай та̄ра пувыслум, юв-та̄я­паслум."
8504,"Титытэ тай хоса ня̄влаласлум, юв тэ̄ӈкве ат ве̄рмыслум, тувыл пувыслум, о̄с юв-та̄я­паслум»."
8505,"О̄йкагме̄н ань а̄тимыг, китыт э̄квам о̄с а̄тим, о̄с порславес."
8506,"Акитэ ос о̄ныпе ла̄ве̄г:
– А̄гикве, ань мощ ӯщлахтэ̄н, та̄кыг е̄мтэ̄гын, та во̄рколн аквъёт ялэ̄в."
8507,"Яныгхо̄тпа о̄йкат ак­ван-атхатасыт, ня̄йтхо̄тпа о̄йкат, тувыл та во̄рколн минасыт."
8508,"Яныг таквс э̄т­пост, ущ тӯйт патыс, тув ёхтэ̄гыт, сунсэ̄гыт, кон а̄ращ ва̄тат акв ня̄врам пуӈк, китыт ос э̄ква пуӈке."
8509,Э̄ква а̄мпе о̄с туп сыста̄нэ хультыс.
8510,"Щаще̄квам ла̄всас, ты мо̄йт ня̄врамыт ма̄гыс потырта̄лаве."
8511,"Хунь э̄ти­па̄лаг е̄мты, ня̄врамыт мори ул вос кае̄гыт, мори ул вос ро̄ӈхе̄гыт, кон ул вос хāй­тыгтэ̄гыт."
8512,"Ты мо̄йт ма̄нав ань ханищты, э̄типа̄лаг е̄мтыс, мори ул потыртэ̄н, мори ул ро̄ӈхе̄н, ул мовиньтэ̄н."
8513,"Э̄типа̄лаг е̄мтыс, ва̄рнэ тэ̄лан хот-вуе̄н, ёл-хуе̄н."
8514,"А̄лпыл е̄мты, ущ матыр ва̄ре̄н."
8515,"Тох ты щаще̄квам ла̄всас, ты мо̄йт ма̄хум тох ты ха­нищ­тыянэ."
8516,"Ка̄сыӈ ма̄ньщи мо̄йт матыр ханищты, хумус э̄ри о̄луӈкве, рӯпитаӈкве, манараӈкве."
8517,"Тувыл ща­ще̄квам ла̄всас, э̄типа̄лаг витн ул минэн, на̄ив ул са̄грен, на̄ив ул тӯлэн."
8518,"Витн минэ̄гын – виткуль па̄г тотэ̄гын, юв тӯлэ̄гын, на̄ив са̄гре̄гын, на̄йив ёт куль юв тотэ̄гын, таима̄­гыс ат ро̄ви."
8519,"Маснут кон тагатэ̄гын, иӈ хо̄тал на̄ӈки, масну­танын юв атэ̄н, то̄влин юв тӯлэ̄лн."
8520,"Ат те тӯлыслын, кон вос о̄лы."
8521,"Хунь э̄тимлы, нэ̄матыр ат ро̄ви юв тӯлуӈкве, юв тотуӈ­кве, ма̄н ма̄нь­та̄гыл та щирыл ханищ­тавесӯв."
8522,"Ты мо̄йт Ольга Владимировна Лелятова мо̄йтыгластэ, нэ̄пакн Светлана РОМБАНДЕЕВА хансыстэ"
8523,Ань ня̄врамыт ма̄ньта̄гыл ма̄-вит ӯргалаӈкве ханищтавет.
8524,Школат ты ва̄рмаль урыл та̄н ва̄тихал о̄с потыртавет.
8525,Сӯкыр э̄тпос Ха̄льӯс школат хӯрмит ос нилыт классыт ханищтахтын ня̄врамыт ма̄гсыл пӯмащ урокыг ва̄рыглаве̄сыт.
8526,Та̄наныл ханищтан учителиг О.Н. Павлова ос Н.В. Новак «Берёзов­ский» нампа ма̄-вит ӯрга­лан колт рӯпитан хо̄т­пат ма̄-вит урыл по­тыр­таӈ­кве школан во̄­выг­ласаге̄н.
8527,Ма̄н округувт яныгман ӯльпат урыл И.Н. Соколов ос А.В. Табун а̄гирищитн ос пыгрищитн потырта­сы̄г.
8528,"Тэ̄н ла̄всы̄г, ӯльпа 30-40 та̄л палыт карсыг яныгми, акв йӣв 60 метра кар­сытаг яныг­маӈкве ве̄рми."
8529,"Ма̄н округувт щар са̄в ӯльпат Нижневар­товский, Нефте­юганский, Ханты-Мансийский ос Ха̄льӯс районытт яныгме̄гыт."
8530,"Лӯима̄т о̄лнэ сосса мирыт ӯльпа янытлэ̄гыт, ты йӣвыт сака атыӈ па̄кв о̄ньще̄гыт."
8531,"Ма̄ньщи, ханты ос ё̄рн ма̄хум па̄кв та­квсы атэ̄гыт ос та̄л сыс па̄квсам тэ̄гыт."
8532,Пе̄с порат ма̄хум ӯльпа та̄рыл са̄с хусапыт ю̄нт­сыт.
8533,"Ӯльпа та̄рыл сагим квāлыг са̄лы суныт, ха̄пыт ва̄рнэ магсыл о̄с э̄рыс."
8534,Ты йӣв о̄ӈхыл ха̄пыт о̄х­тысаныл.
8535,Ос ӯльпа та̄рыл са̄всыр хусапыт сагсыт.
8536,"Заказникт рӯпитан хумыг яныгман ня̄вра­мыт та̄нки о̄лнэ ма̄ныл э̄руптаӈкве ос ма̄-вит ӯргалаӈкве, янытлаӈкве ла̄всанэ̄н."
8537,А̄гирищитн ос пыгрищитн ты урок сака мӯстыс.
8538,Ӯльпа урыл та̄н ань са̄внув ва̄ӈкве патсыт.
8539,Марина Табун ке̄тум потре ма̄ньщи ла̄тӈыл Людмила ТЕТКИНА хассаге
8540,Лов та̄л сыс ма̄н округувт са̄в ня̄врам о̄щнэ ще̄мьят акваг са̄вме̄гыт.
8541,"Ты ёмас ля̄ххал Тереза Пономарёва, мирн нё̄тнэ департамент кӯщай нэ̄, ла̄выс."
8542,Та хо̄талэ̄т тав округ янытыл о̄лнэ ма̄хум ёт ищхӣпыӈ ут хосыт по­тыртас.
8543,Та порат ка̄сыӈ э̄лумхо̄лас са̄всыр нё̄т­милыт урыл ты кӯщай нэ̄ китыглаӈкве ве̄рмыс.
8544,"Ма̄хум «Югорский семей­ный капитал», са̄всыр пособие-олныт ос са̄в мо̄т нё̄тмилыт урыл пӯмщалах­тасыт."
8545,"Акв хо̄тпа китыглах­тас, ма̄н округувт ще̄мьят яныг ня̄враманыл 18 та̄лэ то̄в­лын мус са̄всыр щирыл нё̄тавет."
8546,"Москва ӯст ще̄мьят ня̄враманыл 16 та̄лэ хунь то̄влы, та̄н пособия-олныл ойтуӈкве та̄ра та по̄йтавет."
8547,"Кӯщай нэ̄ ла̄выс:
– Ма̄н округувт яныг ще̄мьят ма̄гсыл ма̄нки са̄кконанув рӯпитэ̄гыт, тыима̄гсыл та̄н тох нё̄тавет."
8548,Тыт са̄в ня̄в­рам янмалтан ще̄мьят сака янытлавет.
8549,"Лов та̄л ювле хультум порат тыт 11 со̄тыра тамле ще̄мьят о̄лсыт, ань 34 со̄тыра нэ̄т-хумит хӯ­рум ос тыил са̄в­нув ня̄врамыт о̄ньще̄гыт."
8550,"Та̄н пуссын акваг нё̄тавет, пособие-олныл та̄ставет."
8551,"Ты ще̄мьят пуссын на̄й­пос, вит ма̄гыс ойтум олна­ныл 50% са̄вит ювле ойта­вет."
8552,"Садикын ялан­тан а̄гирищит, пыгрищит авто­бусыл яласан ма̄гсыл акв э̄тпост 597 солко̄вил ос школат ханищтахтын ня̄врамыт 1 300 солко̄вил та̄ставет."
8553,"Ня̄врам 18 та̄лэ хунь то̄влы ос э̄лаль ха­нищтахтуӈкве ке мины, тав ты олныл 24 та̄лэ то̄влын мус миве."
8554,Акв хум «Югорский семейный капитал» олныт урыл пӯмщалахтас.
8555,"Тав ат ня̄врам о̄ньщи, тав таквинатэ̄н Россия граж­данство нэ̄пак ва̄рыс, нэ̄тэ ос «вид на житель­ство» нэ̄пакыл май­вес."
8556,"Тав китыглахтас, тэ̄н ня̄враманэ̄н ты олныл мивет ман а̄ти."
8557,"Тереза Анатольевна ювле ла̄выс, ты нё̄тми­лыл туп ма̄н округувт о̄лнэ ще̄мьят хӯрмит манос нилыт са­мын па­тум ня̄враманыл ма̄гсыл ойтавет."
8558,"Тав нэ̄тэ Россия гражданство ат о̄ньщи, та̄н ты олныл ат мивет."
8559,"Ты нё̄тмилыл хум хо̄тпа то̄нт ойтуӈкве ве̄рмаве, хунь тав такке̄т ня̄врама­нэ янмалтыянэ, нэ̄тэ ке а̄тимыг е̄мтыс."
8560,"Мо̄т ма̄хум ос «Ветеран труда ХМАО-Югры» нампа нам хумус миве, та урыл китыг­лахтасыт."
8561,"Кӯщай нэ̄ ла̄выс, ты нам туп ма̄н округувт о̄лнэ ма̄хум мивет."
8562,"Хум хо̄тпан 25 та̄л ос нэ̄т 20 та̄л сыс рӯпитаӈкве э̄ри ос ма̄гылн та­га­тан са̄в по̄с, янытлан нэ̄­пакыт вос о̄ньщи."
8563,Ма̄хум та̄нки нэ̄паканыл МФЦ-колн манос пособие-олныт ойтнэ колн э̄лаль ке̄туӈкве ань ве̄рме̄гыт.
8564,"Та хо̄талт ма̄хум са̄в мо̄т ва̄рмалит урыл кӯщай нэ̄ китыгласаныл, Тереза Пономарёва та̄н ётаныл акв щё̄скем потыртас."
8565,Ищхӣпыӈ ут хосыт таве та̄ра акв со̄тыра хӯрум­са̄т арыгкем э̄лумхо̄лас хӯнтлысыт ос суссыт.
8566,Людмила ТЕТКИНА
8567,Сербия ма̄т Белград ӯст «Дни духовной культуры России» нампа суссылтап ва̄рыглавес.
8568,"Россия са̄в па̄лыл ма̄хум тув ёхталасыт ос та̄нти мираныл культура урыл тот потыртасыт, э̄ргыт э̄ргысыт ос йӣквсыт."
8569,Ты коныпал акван-атхатыгласыт ос халанылт акван-нё̄тхатым рӯпитаӈкве потыртахтасыт.
8570,"Ма̄н округувныл туп хӯрум хо̄тпа тув ялсыт: округ культура департа­ментыт кӯщаиг рӯпитан хум Артур Латыпов, творчество колт рӯпитан ма̄щтыр э̄ква Мария Эккерт ос «То̄рум Маа» музейт рӯпитан хум Вячеслав Кондин."
8571,Мария Григорьевна ос Вячеслав Юрьевич ханты ос ма̄ньщи пормасыт тув тотыгласыг.
8572,"Мария Эккерт такви ю̄нтум ханты мас­нутыт, пормасыт, а̄канит тот суссылтас, ма̄хум а̄кань ю̄нтуӈкве ханищ­тасанэ."
8573,"То̄ва хо̄тпат татем пӯмщалахтасыт, ла̄тыӈ ат те̄пыл торгамтэ̄гыт, тох хотмус нас хӯлтыглахтым тот мощ щаквщисыт."
8574,"Вячеслав Кондин «Путешествие по Луко­морью», «Волшебный сун­дучок» программаге урыл потыртас, хумус та̄н ня̄врамыт ёт рӯпитэ̄гыт, маныр та то̄тапсованылт о̄ньще̄гыт."
8575,"Серб ма̄хмы­тын сака пӯмыщ о̄лыс, та̄н нэ̄мхуньт ма̄ньха̄пыт, тӯпыт ос мо̄т ёнгынутыт ат ва̄щинтасыт."
8576,"«По до­роге на стойбище» нампа нэ̄пак о̄с пӯмыщ о̄лыс, ты нэ̄пакт о̄лнэ хурит нупыл ще̄пт о̄щнэ телефон те тактуӈкве, тот са̄ӈквыл­тап та̄н сумыллы манос мо̄йт хӯнтлуӈкве ро̄ви."
8577,Ня̄врамыт тамле ищхӣ­пыӈ ут сака пӯмщалыя­ныл.
8578,"Акв нэ̄пакн ханты ос ма̄ньщи мо̄йтыт акван-ат­сыт, таве ня̄врамыт ма̄­гыс «Сказки волшебного сундучка» нэ̄пакыг ва̄р­саныл."
8579,"Артур Альбертович Латыпов е̄ӈта пасан ва̄­тат ма̄н округувт ва̄рнэ рӯпата урыл потыртас, тав та урыл потре о̄лыс, ань йист йильпи щирыл ищхӣпыӈ утыт та̄ра хумус культура ва̄рмалит ва̄руӈ­кве, ху­мус тащирыл о̄лн сэ̄луӈкве ро̄ви."
8580,Сербия ма̄хум ёт акван-нё̄тха­тым ты хосыт рӯпитаӈкве патэ̄гыт.
8581,"Ма̄н округ суссылтапув сунсуӈкве тит яныг кӯ­щаиг тув ёхталасы̄г, Российский Федерация культура министр ва̄ӈын нэ̄ Ольга Ярилова ос  Сербия ма̄т тыналахтын, мир мӯйлын ос телеком­муникацият Министер­стват кӯщаин нё̄тнэ нэ̄ Рената Пинджо."
8582,"Тэ̄натэ̄н ханты ос ма̄ньщи культу­раг урыл Вячеслав Кон­дин потыртас, са̄всыр пор­ма­сыт суссылтас ос ня̄врам ёнгынутытыл пӯмща­ласаге."
8583,"Мо̄т мирыт культураныл сунсуӈкве тэ̄н ат а̄лымасы̄г, ань са­кати ма̄н сосса мир куль­турав урыл ва̄ӈкве патэ̄г."
8584,"Тув ёхталам ма̄хум ма̄гсыл са̄всыр концертыт ва̄рыглаве̄сыт, э̄ргын ос йӣквнэ хо̄тпат нупыл суссыт."
8585,Белград ӯс сун­сыглым ё̄мыгтаӈкве ро̄выс.
8586,Тамле ты акван-румалахтын ва̄рмаль тот о̄лыс.
8587,Галина КОНДИНА
8588,Ма̄нь таквс э̄тпос нилыт щислат – во̄руит ӯргалан мирхал хо̄талыг о̄лыс.
8589,Ты ялпыӈ хо̄тал 1931 та̄лт Италият ма̄-вит ӯргалан хо̄тпат Конгрессаныл рӯпитам порат ва̄рвес.
8590,"Та па̄сныл ма̄ янытыл са̄всыр ханищтапыт, конференцият, суссылтапыт ва̄рыглавет, тот во̄руит ос ма̄-вит ӯргалан ва̄рмаль урыл ма̄хум потыртавет."
8591,Ма̄н округувт ма̄-вит ӯргалан ма̄гсыл са̄всыр э̄рнэ тэ̄лат о̄с щё̄пита̄ла­вет.
8592,Ма̄нь таквс э̄тпос нилыт хо̄талэ̄т Ха̄льӯст «Берёзовский» нампа заказникт рӯпитан хум Владимир Пигуль нилыт классыт ханищтахтын ня̄врамытын «Выгыр нэ̄пакн» хансым во̄руит урыл потыртаӈкве ёх­талас.
8593,Рущ ла̄тӈыл нэ̄пак «Красная книга Югры» ла̄ваве.
8594,"Владимир Григорьевич ла̄выс:
– Мощщаг хультум ӯйхулыт, во̄руит вос са̄в­ме̄гыт ос са̄всыр пумыт, лӯптат ос ла̄хсыт са̄вну­вег тыт вос яныгме̄гыт, тыима̄гсыл тамле нэ̄пак ма̄н округувт та̄ратавес."
8595,"Ты нэ̄пакн акв яныг тов­лыӈӯй хасвес, рущ ла̄тӈыл «орлан-белохвост» намаим о̄лы."
8596,"Товлыӈӯй ю̄свой нупыл сака харты, тувыл яныгнув ос нёлэ мо̄т хурипа."
8597,Я̄т ос тӯрыт ляпат о̄лы.
8598,"Товлыӈӯй са̄всыр хӯлыт, ма̄нь ӯит тэ̄г, аквта та̄ра ва̄с юв-та̄япаӈкве ве̄рми, тув мус яныг."
8599,Ха̄льӯс район «Берёзовский» за­казникыт ва̄щиньтаӈкве таве о̄с ро̄ви.
8600,"Тав ӯргалым о̄ньщаве, ань округ яны­тыл туп ат со̄тыра тамле яныг товлыӈӯй хультыс."
8601,"Урокт хум во̄рт о̄лнэ са̄лыт, лунт ос са̄в мо̄т во̄руит урыл потыртас."
8602,"Хо̄т та̄н о̄лэ̄гыт, маныр тэ̄гыт, хумус ӯргалавет, са̄вме̄гыт ман а̄ти, та урыл ня̄врамыт хоса пӯмщалахтасыт."
8603,Марина Табун ке̄тум потре ма̄ньщи ла̄тӈыл Людмила ТЕТКИНА хассаге
8604,Ма̄нь таквс э̄тпос 5 щислат ня̄врамыт ханищтан хо̄тпат янытлан хо̄тал о̄лыс.
8605,Ты ялпыӈ хо̄тал кастыл ам Татьяна Андреевна Головина урыл потыр хансэ̄гум.
8606,Тав Хулюмсӯнт па̄выл школат ня̄врамыт ханищтан нэ̄г са̄в та̄л рӯпиты.
8607,Ам школан ялантамум порат ма̄н классувт Татьяна Андреевна классный руководителиг о̄лыс.
8608,То̄нт тав ущ инсти­тут а̄стлас ос Хулюм­сӯнтын рӯпитаӈкве ёхтыс.
8609,Та па̄сныл па̄выл шко­лат ня̄врамыт биология ос химия урокытын ха­нищтыянэ.
8610,А̄гитэ Валерия ань о̄с Хулюмсӯнт школат рӯпиты.
8611,Тав Ханты-Мансийск ӯст Югорский университет а̄стлас ос ювле па̄влэ̄н ёхтыс.
8612,"Татьяна Андреевна ла̄выс, ня̄врамыт сака э̄руптыянэ, улпыл тыи­ма̄гсыл школат 37 арыг­кем та̄л ты рӯпиты."
8613,"Тав ань ма̄ньщит пе̄с йис ва̄рмаляныл урыл сака пӯмщалахты ос ты урыл школан ялантан а̄гири­щи­тын, пыгрищитын акваг потырты."
8614,Та̄н ётаныл са̄всыр пот­рыт хансы ос «Ремесла и промыслы: прошлое и настоящее» нампа конференциян Ханты-Мансийск ӯсн тотыгла­санэ.
8615,Ня̄врамыт пе̄с йис ма̄ньщи ва̄рмалит урыл та̄нки хансум потраныл тот ловиньтасаныл.
8616,Хулюмсӯнт па̄вылт ка̄сыӈ та̄л «От ремесла к искусству» нампа конференция ва̄рыглаве.
8617,Татьяна Андреевна ха­нищтан ня̄враманэ пот­раныл тот о̄с ло­винь­ты­яныл.
8618,Ты тэ̄ла урыл нэ̄ таи потыртас: «Ам школат проектный деятельность щирыл рӯпитаӈкве пат­туве̄сум.
8619,"Ма̄н а̄гит ос пыгыт ёт тыт о̄лнэ ма̄нь­щит урыл са̄всыр потрыт хансэ̄в, яныгпа̄ла хо̄тпат пе̄с йис ва̄рмалит урыл китыглыянув ос тыт о̄лум ма̄ньщит урыл са̄всыр пе̄с нэ̄пакытыт э̄рнэ ла̄тӈыт кинсэ̄в."
8620,Школан ялантан а̄гит ёт ма̄н понал урыл потрыт ань хансэ̄в.
8621,Ам ты пум урыл кит арыгкем та̄л са̄всыр нэ̄пакыт ла̄тыӈ кин­сэ̄гум.
8622,Пе̄с порат ма̄хум поналныл сэ̄тап ва̄р­сыт ос са̄всыр пормас сагсыт.
8623,"Рената Азанова, 11 классыт ханищтахтын а̄ги, «Крапива может и спасти» нампа потыр хансыс, ам таве̄н туп нё̄тсум."
8624,А̄ги школа а̄стла­нэ̄тэ юи-па̄лт ле̄ккарыг ханищтахтуӈкве таӈхи.
8625,"Тыима̄гсыл, хоты а̄гм ты лӯптал пусмалтаӈкве ро̄ви ос манхурип онтас э̄лумхо̄ласн тоты, та урыл потыр хансыс."
8626,"Мо̄т а̄ги Таисия Рядь­кина атыт классыт ха­нищ­тахты, тав ётэ ме̄н «Крапива – это не сор­няк» нампа потыр хассу­ме̄н."
8627,Тав «От ремесла к искусству» ты та̄л па̄влувт о̄лум конфе­ренцият по­тре ловиньтастэ.
8628,"Понал хоты порат саграве, хумус щё̄питаве, то̄славе, та урыл тыт о̄лнэ ма̄ньщит китыгласанме̄н, та̄н ты ва̄рмаль урыл нэ̄матыр ат ва̄гыт."
8629,"Ос поналныл ва̄рим ква̄лгыт, мо̄т пор­масыт о̄с ат о̄ньще̄гыт."
8630,Ме̄н ты урыл интернетыт ос пе̄с нэ̄пакытт ла̄тӈыт кис­суме̄н.
8631,"Ань ва̄глуме̄н, понал таквсы порат са̄г­руӈ­кве э̄ри, ос ёмащакв то̄с­луӈ­кве ос тыил сэ̄тап ва̄руӈ­кве ро̄ви."
8632,"Пум туи ке саг­руӈкве, тав ос таквсы мус йильпииг яныгми, тамле пумыл квалгыт ва̄руӈкве ос пор­масыт сагуӈкве ат а̄ртми, ты сэ̄тапыт хот-маныгтахтэ̄гыт."
8633,"Ты пум урыл са̄всыр ла̄тыӈ кинсэ̄гум, акв порат Тобольск ӯсн ялсум, поналныл сагим пормасыт тот ка̄саласа­нум."
8634,"Ты маснутыт ма̄нь­щит, ханты пе̄с порат о̄с сагмыт."
8635,Хулюмсӯнт школат ханищтахтын ня̄врама­нум та ӯсн тотыглаӈкве номсысум.
8636,"Та̄н Тобольск ӯст о̄лнэ архив-колн пе̄с нэ̄пакыт ловиньтаӈкве ос са̄всыр выставкат та̄­нанылн суссылтаӈкве тах­сум, ань ты коронавирус а̄гм ма̄гсыл тув ялуӈкве ат ве̄рме̄в."
8637,Мо̄лты та̄л ма̄н ня̄вра­мыт ёт Я̄сунт па̄вылн «Ма̄нь Ӯскве» ӯщлахтын ма̄н Любовь Павловна Стаканован во̄выглаве­сӯв.
8638,Ам тот ня̄врамыт ты лӯпта урыл потыртаӈкве ла̄выглаве̄сум.
8639,"Тувыл  коронавирус ма̄гсыл ӯщ­лахтын ма̄ ат рӯпитас, ма̄н тув аты ялсӯв."
8640,Ам Татьяна Андреевна ялпыӈ хо̄талыл янытлы­лум.
8641,"Са̄в ёмас, сымыӈ ла̄тӈыл ке̄тылум."
8642,"Тав э̄рнэ рӯпата ва̄рнэ ма̄гсыл са̄в ё̄рыл, са̄в ёмас номтыл вос пинаве."
8643,"Пус ка̄т, пус ла̄гыл!"
8644,Людмила ТЕТКИНА
8645,Сӯкыр э̄тпос 17-19 хо̄таланэ̄т Россия мир нэ̄пак та̄ратасыт.
8646,Ты тэ̄ла кастыл округ янытыл 741 пе̄риян ма̄ щё̄пита̄лвес.
8647,"Ма̄хум Государственный Думан, Югра ос Тюменский область Думан, тувыл ӯсытт ос районытт о̄лнэ Думатын депутатыт пе̄риясыт."
8648,То̄ва ма̄т мир ӯс манос па̄выл кӯщай ма̄гыс нэ̄пак та̄ратасыт.
8649,"Хунь пе̄риян тэ̄ла оигпас, бюллетень-нэ̄па­кыт ловиньтаве̄сыт, та̄ра-патыс, хоты партият но̄х-патсыт, ма̄хум хоты хо̄тпат ма̄гыс пе̄риясыт."
8650,"Округ Дума
Партият халт округув янытыл «Единый Россия» но̄х-патыс – 42,33 %, КПРФ – 17,74 %, хӯрмит места ЛДПР вис – 12,36 %, тувыл «Справедливая Россия – За правду» – 7,71 %, «Партия пенсионеров» ма̄гыс 7,45 % са̄вит нэ̄пак та̄ратавес."
8651,"«Единый Россия» пар­тия округ мирн янытлаве, са̄выӈпа̄лэ тав ма̄гсылэ пе̄­риясыт."
8652,Ань округ Ду­мат ты партия 19 пе̄риян ма̄т ма̄кыг о̄лы.
8653,"«Незави­симый общественный мониторинг» ассоциация кӯщай хум Станислав Розенко ла̄выс, «Единый Россия» партият рӯпитан депутатыт округ ма̄гыс са̄в э̄рнэ тэ̄ла ва̄ре̄гыт."
8654,"Тамле пе̄риян тэ̄ла порат, та̄н о̄с мӯсхал щирыл рӯпитэ̄гыт, ма̄хум ёт сы­мыӈыщ потраме̄гыт."
8655,"Ты та̄л округ кӯщай нэ̄ Наталья Комарова ос «Единый Россия» партия депутатыт лӯи ма̄т о̄лнэ ма̄хум ёт са̄в потыртасыт, э̄лынт о̄лнэ па̄влытн ял­сыт, китыглахтасыт, ма­ныр та̄рвит о̄ньще̄гыт, манарыл нё̄туӈкве э̄ри."
8656,"Тувыл 300 арыгтем потыр, нё̄тмил во̄внэ по̄йкилыт ёл-хас­сыт, ань тыгыл э̄лаль ты тэ̄лат ёт рӯпи­таӈкве патэ̄гыт."
8657,Тамле партия ма̄гыс ма̄хум ху­мус нэ̄пак ат та̄ратэ̄гыт.
8658,"Округ Думат ань тыгыл э̄лаль тыса̄вит хо̄тпат рӯпитаӈкве патэ̄гыт:
– «Единый Россия» - 29 депутатыт,
– КПРФ – 4 депутатыт,
– ЛДПР – 3 депутатыт,
– «Партия пенсионе­ров» - 1 депутат,
– «Справедливая Россия – За правду» - 1 депутат."
8659,"«Единый Россия»
Белоцерковцева Лариса Дмитриевна (округ янытыл пе̄риявес), Филипенко Василий Александрович (округ янытыл пе̄риявес), Провод­ников Руслан Михай­ло­вич (Белоярский район), Тулупов Алексей Юрьевич (Урай ӯс), Пенчуков Константин Львович (Ханты-Мансий­ский район), Забо­лот­нев Николай Никола­евич (Нефте­юганский район), Колодич Алекса­ндр Васильевич (Нефте­юганский район), Айпин Еремей Данилович (Сургутский район), Лосева Инна Вениаминовна (Когалым ӯс), Новьюхов Александр Вячеславович (Нижневартовский район)."
8660,"КПРФ
Савинцев Алексей Владимирович (округ янытыл пе̄риявес), Жуков Василий Михайлович (Югорск ӯс), Глотова Александра Ивановна (Сургут ӯс), Таги-заде Халид Боюкага оглы (Мегион ӯс)."
8661,"ЛДПР
Жириновский Влади­мир Вольфович (округ янытыл пе̄риявес), Зайцев Артем Николаевич (округ янытыл пе̄риявес), Селюков Михаил Викто­рович (округ янытыл пе̄риявес)."
8662,"«Партия пенсионеров»
Зиновьев Владимир Николаевич (округ янытыл пе̄риявес)."
8663,"«Справедливая Россия - За правду»
Сердюк Михаил Иванович (округ янытыл пе̄риявес)."
8664,"Тюменский область Дума
Округувт о̄лум пе̄риян тэ̄ла щирыл, Тюменский область Думан ма̄хум янгыщ «Единый Россия» партия ма̄гыс нэ̄пак та̄ратасыт – 39,75%, тувыл КПРФ партия ма̄гыс – 14,58 %, ЛДПР – 14,03 %, «Коммунисты России» - 6,80 %, «Партия пенсионеров» - 6,47 %, «Новые люди» - 6,38 %, «Справедливая Россия – За правду» 5,92 %, «Партия роста» - 1,21 %."
8665,"Одномандатный избирательный округытн лов хо̄тпа пе̄рияве̄сыт, са̄выӈпа̄лэ «Единый Россия» партият рӯпитэ̄гыт."
8666,"Ма̄н округувныл Государственный Думат рӯпитан ма̄гыс кит хумыг пе̄риявесыг – Павел Завальный (44,85 %) ос Вадим Шувалов (33,77 %)."
8667,Пе̄риян колныл ке̄тым ля̄ххал ма̄ньщи ла̄тӈыг Светлана РОМБАНДЕЕВА толмащластэ
8668,"Туи порав та оигпас, ос сӯкыр э̄тпост сāв ёмас посыӈ хо̄талаквет о̄лсыт, та сыс «Брусника Fest» нампа фестиваль щё̄питам хо̄тпат тэ̄ланыл вāруӈкве āлымасыт."
8669,"Тыи «Центр поддер­жки и развития музеев Югры» намаим колт рӯ­питан хотпат, тāн «Род­ные города» намтым про­грамма щирыл проект хассыт ос «Газпром нефть» колн нё̄тавет."
8670,Пуссын ты вāрмалит палт Руслан Богордаев кӯщайлахты ос «УЗОР МИРА» нампа мāщтыр колн нё̄таве.
8671,"Ты фестиваль минам сыс тāн округт о̄лнэ мāхум мāгыс сāвсыр ка­сылыт, каснэ ос ёнгын вāрмалит щё̄питāлсыт."
8672,"Мāхум пилыт урыл ма­тыр-āти вос вāгыт, таи­мāгыс мāнь кинат суссыл­тасыт, мāщтыр колнакыт вāрманыл порат ищхӣ­пыӈ ут хосыт потыртасыт."
8673,Тувыл округувт о̄лнэ мā­хум хури по̄слуӈкве лāвве̄­сыт.
8674,Та хуриянылт тāн сыре-сыр номинацият касуӈ­кве ве̄рмысыт.
8675,Ань тамле касылын 20 э̄лумхо̄лас 90 сāвсыр хурит ке̄тсыт.
8676,Тāн пус­сын сусве̄сыт ос кāсыӈ номинацият но̄х-патум хо̄тпат наманыл лāвве̄­сыт.
8677,Нāн тāн нама­ныл ос хурияныл «Брус­ника Fest» намаим ищхӣпыӈ ло̄псыт кāсалыянын тах.
8678,Мо̄т щар ёмас вāрмаль сӯкыр э̄тпос вāт нупыл ат хо̄талэ̄т о̄лыс.
8679,Ханты-Мансийск ӯст о̄лнэ мāхум пил вāтнэ мāгыс Ханты-Мансийский район Ярки пāвылн тотыглаве̄сыт.
8680,"Та пāвыл ляпат «Юрты Чайниковых» мā о̄лы, тот Наталья Чайникова кӯ­щаиг рӯпиты."
8681,Тав мо̄т мā­ныл тотым сāвсыр пил тāрсыт я̄ӈкылман ӯнтты­санэ ос тāнаныл акваг уральтым янмалтыянэ.
8682,Тувыл мāнки лӯимāвт яныгман пилыт тот о̄с о̄лэ̄гыт.
8683,Тув ёхталам мӯй хо̄т­пат Наталья Николаевна Чайникова ӯрсанэ.
8684,"Ань тāн халанылт яныгпāла ос мāньлат хо̄тпат о̄лсыт, хотьютыт ханищтахтэ̄гыт, хотьютыт рӯпитэ̄гыт ма­нос пе̄нщият юн о̄лэ̄гыт."
8685,"Тувыл пил вāтнэ урыл ос манхурип āгмыт пилыл пусмал­таӈкв ро̄ви, ты тэ̄лат о̄вылтыт тāн ёта­ныл Наталья Николае­вна потыртас."
8686,Та хо̄талт мāхум мāгыс сāвсыр пӯмыщ вāрмалит щё̄питāлве̄сыт.
8687,"О̄влэ̄т «ТриМ» нампа группа э̄рганыл э̄ргысыт, Фёдор Ларюшкин сāӈквылтас,
«УЗОР МИРА»
колт рӯ­питан Денис Вынгилев ос Светлана Назарова тэ̄нки хансум э̄рганэ̄н э̄рсыса­нэ̄н."
8688,"Валерий Ледков такви хансум стиханэ о̄с э̄ргыг щё̄пи­та­санэ, ос гитарал сāӈк­вылтас."
8689,Тувыл мāхум исум щāил айтнэ мāгыс Ханты-Мансийскат сāвсыр мā­гыӈ ня̄нит вāрнэ «Бис­квитория» нампа кол атыӈ тэ̄нутыт тотыс.
8690,Тāн ты фестиваль вāрнэ хо̄т­патн о̄с нё̄тэ̄гыт.
8691,"Пуссын ты тэ̄лат урыл Раиса Гаврильчик мāнавн потыртас:
–
Мāн фести­вальн ёхтумув порат, о̄влэ̄т сāв мāныл тотым ос тыт янмалтым саӈквлыпилыл тыттуве̄сув."
8692,"Саӈкв­лы­пилыт то̄ват мāнит, то̄ват янгыт, тувыл атаныл о̄с āти аквхурипат."
8693,А̄нумн лӯимāт яныгман саӈкв­лыпил мӯстыс.
8694,Ань кāсыӈ хо̄тпа тот пил вāтыс ос вāтум пи­ланыл кӯщай нэ̄н ми­са­ныл.
8695,"Мария Кузьминична Волдина, ханты мир пе̄с накыт вāнэ э̄ква, та мāт по̄икщас, ос Натальян рӯпата мāгыс пӯмащипа лāтыӈ лāвыс."
8696,"Мāнь ня̄вра­мыт мāгыс касыл вāрвес, ам о̄с тāн ётаныл пилыт по̄с­лысум."
8697,Ты ӯщлахтын хо̄талувт мāн сāв вāнэ хо̄тпанув ёт акван-хо̄нтхатыгласӯв ос мо̄т ёмас э̄лум­хо̄ласыт ёт вāйхатасӯв.
8698,Пус­сын акван-юрщхатым лӯптаӈ щāй айсӯв ос сāвсыр атыӈ ня̄нил тыт­туве̄сув.
8699,Денис Вынгилев такем атыӈ хӯл исмит пāйтыс.
8700,Тамле ёмас ӯщлахтын хо̄тал мāгыс ам фестиваль вāрнэ хо̄тпатн пӯмащипа лāтыӈ лāве̄гум ос янгыщ Наталья Чайникова сака э̄сгуӈкве таӈхилум.
8701,"Тав тāрвит рӯпата ос такем ёмас тэ̄ла вāри, пустāгыл вос о̄лы ос рӯпиты."
8702,Тамара МЕРОВА
8703,"Татьяна Павловна Сысоева, такви а̄ги о̄парищ наме Рукова, Югорск ӯст о̄лы."
8704,"Ты ка̄ркам нэ̄ ань пенсиян патхатас, ос акв ма̄т ат ӯнланты."
8705,Юртанэ ёт матыр ва̄рнэ тэ̄ла акваг хо̄нты.
8706,"Мо̄лты тав туризм тэ̄лат щирыл рӯпитас, Совет­ский районт о̄лнэ ма̄хум ма̄гыс са̄всыр яла­сан лё̄ӈхыт щё̄пита̄лыс."
8707,"Ханты-Мансийскан «Югра­тур» нампа фести­вальн ёхталас, такви о̄лнэ ма̄тэ урыл потыртас."
8708,Мо̄т ма̄ныл мӯйлын хо̄тпат та̄н палтаныл ёхталаӈкве о̄с во̄выгласанэ.
8709,Округт ва̄рыглам пӯ­мыщ тэ̄лат та̄ра-пат­тыг­лас ос мо̄т ӯсытт манос па̄в­лытт «Ӯрин­э̄ква хо̄талт» манос хӯл алыщ­лан ял­пыӈ хо̄­талт мӯй­лысыт.
8710,"Сосса ма̄хум йис нака­ныл вос ва̄вет, тамле мӯй­лын хо̄талытт Татьяна са̄всыр а̄канит, ӯйрищит ва̄рнэ ханищтапыт ва̄­рыглас ос пе̄с о̄луп­сав урыл потыр­тас."
8711,Туи Совет­ский районт ня̄вра­мыт ӯщлахтын «Окунёв­ские зори» нампа ма̄н ялантас ос тот рӯпи­тас.
8712,Сосса ма̄хумн нё̄тнэ ма̄гыс са̄всыр рӯпата ва̄ри.
8713,"Ма̄ньполь э̄тпост Татьяна Гоголева, Государ­ствен­ный Думан мирн пе̄риим нэ̄, Югорск ос Нягань ӯсн ёх­талас."
8714,Татьяна Сысоева таве̄н нё̄тым са̄в ма̄хум ос кӯщаит ёт акван-хо̄нт­хатыглас.
8715,"Та ӯст о̄лнэ хо̄т­пат та̄нки та̄рвит ва̄рма­ляныл урыл потыртасыт, ань кит Та̄тьяг та̄нанылн матыр нё̄тмил ва̄руӈкве тах патэ̄г."
8716,Ты э̄лы-па̄лт Югорск ӯст «Ӯринэ̄ква хо̄тал» о̄лыс.
8717,Та̄н музей кол по̄хат ос «Лайнер» нампа яныг ла̄пкаӈ кант кас ва̄­рыгласыт.
8718,Та сыс Татьяна Сысоева акв йильпи кол по̄хат о̄лнэ ма̄хум ма̄гыс о̄с пӯмыщ накыт щё̄пи­та̄лыс.
8719,Тав Валентина Лопатина нампа ӯсхулыт о̄лнэ кол по̄хат акваг ка̄с ва̄рыглы.
8720,"Рущ щирыл ты кол «Дружный двор» намаим о̄лы, тот ма̄хум ня̄врамыт ма̄гыс ёнгын ма̄ щё̄питэ̄гыт, матарыл акваг хорам­тыяныл."
8721,"Ань ос «Ӯринэ̄ква хо̄тал» порат са̄всыр ёнгытыл ёнгысыт, а̄мщит а̄мщисыт, со̄ламат пӯт па̄йтсыт ос мӯй ма̄хум тыт­тысаныл, лӯптаӈ ща̄ил айтсаныл."
8722,Татьяна ӯринэ̄ква маснутыл масхатым о̄лыс.
8723,"Тэ̄н Нина Гавриловна Рукова оматэ̄н ёт акваг матыр пӯмыщ накыт щё̄­питэ̄г, стихыт ловиньтан ос ма̄нь кинат по̄слын касылт касэ̄г."
8724,Ма̄нь­поль э̄тпост тав Ха̄льӯс район А̄нъя па̄вылн ялыс.
8725,А̄ще Павел Васильевич Руков ты па̄вылныл о̄лыс.
8726,Ма̄нь порат Татьяна ва̄­тихал тув тотыглавес.
8727,"Ань а̄ще рӯт ма̄хманэ ёт ва̄щинь­тах­тас, пе̄с кола­ныл ураль­тастэ."
8728,"Нэ̄ ань ла̄выс, ӯст о̄лнэ э̄лумхо̄лас матрыг молях ва̄гта̄лыг е̄мта̄лы, тувыл ма̄нь па̄вылквен ялнэ̄тэ ма̄гыс, рӯт ма̄хманэ ёт акв ляпат мощ о̄лы, та̄кви ма̄нь поратэ номылматы, сыме̄т такем кӯпнит е̄мты, номтанэ посыӈыт."
8729,"Ос нэ̄м­хотталь ат ке ялы, нас та­мле ял­пыӈ хо̄талт мӯйлы, таве̄н о̄с ёмасыг е̄мты."
8730,Тыи щар со̄ль тох о̄лы.
8731,Тамара МЕРОВА
8732,Центр ремесел нампа колт ка̄сыӈ та̄л конференция ва̄рыглаве.
8733,"Тув ня̄врамыт во̄выглавет, та̄нти хансум потраныл тот ловиньтыяныл."
8734,"Ты тāл мо̄т ӯсытныл ос па̄в­лытныл ня̄врамыт ат ёхтала­сыт, ат та̄ртве̄сыт."
8735,"Ханты-Мансийск ӯст о̄лнэ 8 школаныл, Центр искусств колныл ос «Лылыӈ со̄юм» нампа колныл а̄гит-пыгыт ёхта­ласыт, пуссын аквъёт нёлолов ня̄врам о̄лыс."
8736,А̄лпыл хо̄талъят мус та̄н та̄нти хансум потра­ныл ловиньтасаныл.
8737,Центр искусств школат ня̄вра­мыт Наталья Юрьевна Сайнакова ханищтыянэ.
8738,Ты та̄л тав нила а̄ги-пыг ёт ты конференциян ёх­талас.
8739,Та̄н пуссын ма̄ньщи ос ханты хорамыт урыл потыртасыт.
8740,"Пыгрищ Павел Захаров ялпыӈ хорамыт урыл по­тыр хансыс, тот пупа̄п­щите̄в по̄слым о̄лы."
8741,"Хо̄т тамле хорам ва̄раве, манрыг та̄н ялпыӈыг, та урыл потыр хансум ос ань ловиньтастэ."
8742,Настя Малетина ос «Те̄рыӈ хомлах» нампа хорам урыл потыртас.
8743,"А̄ги ла̄выс, ты хорам хо̄т-а̄ти по̄слуӈкв о̄с ат ро̄ви."
8744,Ма̄ньщи ос ханты нэ̄ э̄нтапыт урыл Эдуард Хайрутдинов потыртас.
8745,"Тав са̄всыр э̄нтапыт суссылтасанэ, хумус та̄н сагавет, тав ты тэ̄ла о̄с ханищтамтэ."
8746,"Ла̄выс, са̄в­сыр ма̄т о̄лнэ нэ̄т та̄нти щирыл сагияныл, аквхурип э̄нтап а̄тим."
8747,"Эдуард Хайрутдинов ла̄выс, ань ты йист о̄лнэ ма̄хум хорамыт урыл нэ̄матыр торыӈ ат ва̄гыт, ат пӯмщалахтэ̄гыт."
8748,Хо̄т-а̄ти тув та по̄слыяныл манос маснутн та ю̄нты­яныл.
8749,Тох ва̄руӈкв щар ат кос ро̄ви.
8750,Ня̄врамыт потраныл ловиньтаманыл юи-па̄лт мощ титыглаве̄сыт.
8751,То̄ват сака ёмащакв потыртасыт.
8752,«Лылыӈ со̄юм» колныл тит а̄гирищиг потыр ловиньтасы̄г – Света Колова ос Ира Рощук.
8753,"Света Колова 9 классыт ханищтахты, «тучаӈ» урыл потыртас."
8754,"Манхурип тучаныт о̄лэ̄гыт, хумус та̄н ю̄нтавет."
8755,"Тав таквина̄тэ̄н тучаӈ нуйныл ю̄нтыстэ, акв э̄тпостем ма̄щтыр­ластэ."
8756,"Ань та тучаӈе акваг ёт-тотыглытэ, тот э̄рнэ порсаманэ о̄ньщиянэ."
8757,"Мо̄т а̄гирищ Ирина Рощук потре о̄с пӯмщиг о̄лыс, тав ос хӯл алыщлапыт урыл потыртас."
8758,Са̄всыр пе̄с хурит суссылтас.
8759,"Тит а̄гииг Кристина Химичук ос Татьяна Гриценко №8 школат ханищтахтэ̄г, тэ̄н рущ ма̄хум о̄щнэ пормасыт урыл потыртасыг."
8760,Акв а̄ги пуӈкын маснэ «кокош­ник» урыл ос мо̄т а̄ги рущ сарапан урыл потыр хас­мыг.
8761,"Тэ̄н ётэ̄н ханищтан нэ̄ ёхталас, тав ла̄выс, та̄н школанылт са̄всыр ялпыӈ хо̄талыт ва̄равет."
8762,Ты а̄гииг ты маснут мо̄т ня̄врамытн суссылтэ̄г ос пе̄с порат о̄ньщум маснут урыл потыртэ̄г.
8763,Ань Ханты-Мансийскат нёлолов ня̄врамыт та̄нти потраныл ловинь­таса­ныл.
8764,"Ос налымантем ня̄врам са̄всыр ӯсытныл, па̄влыт­ныл потраныл тув те̄тса­ныл."
8765,"Ты конференция оигпан э̄лы-па̄лт ка̄сыӈ ня̄врам янытлавес, яныт­лан нэ̄пакыл ос мӯйлуп­сал майвес."
8766,"Центр ремесел кол кӯ­щай нэ̄ Ольга Бубновене ла̄выс, ты конференция ка̄сыӈ та̄л тӯяг ва̄рияныл."
8767,Округув янытыл са̄в ня̄в­рам ёхталы.
8768,Ос ань ты та̄л туп ӯсувт о̄лнэ ня̄врамыт о̄лсыт.
8769,"Та̄н потраныл пӯ­мыщ хӯнтлуӈкв о̄лыс, ос ты тэ̄ла та̄нанылн э̄лаль ханищтаӈкв э̄ри."
8770,Мо̄тыт та̄л тамле кон­ференция о̄с тах ва̄раве.
8771,Валентина УЗЕЛЬ
8772,Россия ма̄вт мир ӯргалан полиция хо̄тпат рӯпитаӈкв о̄вылтахтам па̄сныл ань ты та̄л китса̄т лов та̄лэ то̄влыс.
8773,Ты та̄л мāньполь э̄тпос ва̄т нупыл са̄тыт хо̄талэ̄т Росгвардият лусытан хо̄тпат мир ӯргалаӈкв о̄вылтахтам па̄сныл ат та̄лыг е̄мтыс.
8774,"Округувт манырсыр рӯпата та̄н ва̄ре̄гыт, ань Росгвардия кӯщай хум Евгений Симаков потыртас."
8775,"Росгвардия хо̄тпат округувт о̄лнэ па̄влытт, ӯсытт ма̄хум ӯргалэ̄гыт, са̄всыр ща̄нь ла̄тӈыл по­тыртан ма̄хум халанылт мусхал щирыл вос о̄лэ̄гыт."
8776,Тувыл ос террористыг ла̄внэ хо̄тпат лю̄ль нак ва̄рнэ паттат хо̄нтыяныл ос турманколн ӯнтты­яныл.
8777,Писаль о̄щнэ ма̄хум уральтым о̄ньщияныл.
8778,Матыр о̄выл ва̄рнэ хо̄тпат кинсыяныл ос пувияныл.
8779,"Евгений Симаков ла̄выс:
– Мо̄лты та̄л Уральский Федеральный округ янытыл Росгвардият лусытан ма̄хум халт касыл щё̄пита̄лвес."
8780,Ма̄н округувныл Рос­гвардия хо̄тпат рӯпата­ныл ём­щакв ва̄рнэ̄ныл ма̄гыс тот китыт места висыт.
8781,Ювле хультум та̄лт полицият лусытан хо̄тпат хӯрумса̄ткем лю̄ль нак ва̄рум хо̄тпат пувсаныл.
8782,Округувт нэ̄мхо̄т ёл ат хансым хо̄тпан нупыл кит са̄вит са̄всыр писаль хот-вуй­вес.
8783,"Онтолов со̄тыра сэ̄ля-саквнёлыт ос патроныт, ка̄тыл ва̄рим акв куратан ут, рущ щирыл «взрыв­ное устройство» ла̄ваве, тувыл онтоловхуйплов са̄вит кила взрывчатка, ощмар хосыт сэ̄лум 30 млн."
8784,солко̄ви хо̄нтвес ос хот-вуйвес.
8785,Ты лю̄ль накыт ва̄рнэ хо̄тпат пус­сын сутытаве̄сыт.
8786,Округувт са̄тлов нупыл нила со̄тыра э̄лумхо̄лас во̄раим яласэ̄гыт.
8787,Та̄н пуссын аквъёт яныгса̄т хус со̄тыра са̄вит писаль о̄ньще̄гыт.
8788,"Ты писаляныл хо̄т ос хумус о̄ньщияныл, о̄с акваг уральтавет."
8789,Росгвардият лусытан хо̄тпат та̄л сыс налыман со̄тыра са̄вит хо̄тпат уральтасаныл.
8790,Писалит ке̄р то̄тап кӣвырт тума­ныл лап-то̄варттым о̄нь­щуӈкве э̄ре̄гыт.
8791,То̄ва хо̄т­пат писаляныл юн мори о̄щманыл ма̄гыс штраф-олныл пинве̄сыт.
8792,То̄ва хо̄тпат ос писаляныл хот-вуйве̄сыт.
8793,"Ма̄н ма̄вт ма̄-во̄й ос газ ма̄ныл но̄х-виве ос э̄л тыналан ма̄гыс щё̄пи­таве, ты предприятият о̄с та̄кыщ ӯргалавет."
8794,Ты предприятият нэ̄матыр пилыщмаӈ ва̄рмаль ул вос е̄мтыс.
8795,"То̄ва пред­приятият ёмщакв ат ӯр­галан ма̄гыс, кӯщаит о̄с штрафыл майве̄сыт."
8796,Мо̄лты та̄л о̄вылтахтам па̄сныл ма̄ янытыл хащ­та̄л а̄гм та̄рамлас.
8797,Рос­гвардият лусытан хо̄тпат ты ва̄рмаль щирыл о̄с са̄в рӯпата ва̄ре̄гыт.
8798,"Та̄н ты а̄гм о̄щнэ хо̄тпат пус­мал­тан округ пӯльницатт ӯр­га­лыяныл, по̄х хо̄тпат тув ул вос щалтсыт, ты а̄гмыл ул вос ха̄хтавет."
8799,"Тувыл ӯсыт мус миннэ лё̄ӈхыт хосыт дежурита­сыт, э̄лыл ёхтын хо̄тпат уральтасаныл."
8800,"Ты а̄гм э̄лаль ул вос мины, та̄н ань тэ̄нут-пормас тына­лан ма̄т, са̄в мир акван-ат­ха­тыглан ка̄нт ос авто­бусыт яласан ма̄хум уральтым лусытэ̄гыт."
8801,Ма̄хум нё­лс­самасаныл ос сӯпаса­ныл ма̄рляӈ то̄р-ло̄мтыл лап-пантым тот вос о̄щсаныл.
8802,"Полиция кӯщай хум ла̄вме щирыл, Россия янытыл ма̄н округувт щар мощща лю̄ль нак ва̄раве."
8803,"Тыт ма̄хум о̄лупсаныл кӯпнитнув о̄лы кос, ос ты а̄ти, то̄ванакт та̄рвит ва̄рмаль е̄мталы."
8804,Евгений Симаков ма̄н округувт 2021 та̄лт та̄л котиль э̄тпост китыт хо̄та­лэ̄т полиция кӯщаиг пат­тувес.
8805,Тав са̄ртын Тюмень ӯст о̄лыс.
8806,Хум пуссын аквъёт полицият ва̄т ну­пыл са̄т та̄л лусыты.
8807,Николай МЕРОВ
8808,Ты накт Нижневартовск ӯст ня̄врамыт ханищтан 72 хо̄тпат та̄нки халанылт кассыт.
8809,Та̄н 18 са̄всыр ӯсытныл ос районытныл тув ёхталасыт ос сыресыр номинацият рӯпатаныл суссылтасыт.
8810,Ханищтап ос ма̄ньлат ма̄хум тэ̄ланыл палт округ департаментыт кӯщай Алексей Дренин мӯй ма̄хум ёт пащалах­тас.
8811,Тувыл округ Думат ва̄ӈыг кӯщай Александр Сальников ёмас ла̄тыӈ ла̄выс.
8812,"Дума коланыл 26 та̄л сыс рӯпиты, тамле касылыт та̄н акваг но̄х-во̄рмалтыяныл, ань шко­лат са̄всыр ищхӣпыӈ ут о̄ньще̄гыт, ос са̄в ма̄ньлат ханищтан нэ̄т ос хумыт ёмащакв тот рӯпитэ̄гыт."
8813,Ань нила сосса хо̄тпа­нув тот кассыт.
8814,"О̄выл хо̄­талт та̄н та̄нки хала­нылт ва̄йхатасыт ос хумус ща̄нь ла̄тыӈ ос пе̄с накыт э̄лаль тотыяныл, пуссын ты о̄вылтыт жюри ма̄хумн потыртасыт."
8815,Каснэ сосса ма̄хманув нё̄тнэ маснутыл масхатасыт.
8816,"Фаина Алексеевна Воробьева (Айваседа), Варъёган па̄вылт ня̄в­рамыт ханищтан нэ̄, пе̄с ма̄хум йӣкв йӣквыс."
8817,Ханты-Мансийск ӯст о̄лнэ «Лылыӈ со̄юм» колт рӯпитан хум Владимир Савельевич Меров са̄ӈк­вылтапыл ма̄ньщи пе̄с та̄ныт са̄ӈквылтас.
8818,"Тувыл китыт хо̄талэ̄т кит ханты нэ̄г, Ольга Валерьяновна Покачева ос Наталья Леонидовна Яркина, касыл ма̄гыс щё̄­питам урокаге̄н суссыл­тасаге̄н."
8819,"О.В. Покачева «Са̄лы» нампа урок ва̄­рыс, тав Сопочиныт, Тэв­линыт са̄лы ӯрнэ колта̄г­лыт урыл ма̄нь кина сус­сылтас."
8820,"Н.Л. Яркина ня̄в­рамытн Аннэг на­маим а̄кань тотыс, ос тав са̄в­сыр маснутанэ хумус ханты ла̄тӈыл о̄лэ̄гыт, а̄гирищит-пыгрищит ха­нищ­тасанэ."
8821,"В.С. Меров «Язык народа моего» нампа проект урыл потыртас ос то̄тапсовныл са̄всыр пормас кон-лэ̄ватым ма̄ньщи а̄мщит а̄мщис, тувыл мо̄т хо̄тпат о̄с та̄нки ща̄нь ла̄тӈытыл акв-кит ла̄тыӈ вос ла̄всыт."
8822,"Мӯй ма̄хум халт белорус Игорь Сиренко ос армян хум Самвел Балаян о̄лсы̄г, Владимир э̄рыгсов та̄ныт са̄ӈквылтаме порат тэ̄н о̄с таве̄н нё̄туӈкве патсы̄г."
8823,"Тэ̄н ань «Куринька» э̄рыгсов та̄н тэ̄нки щирыл ёнгыстэ̄н, Игорь гитара ка̄тн вуйлас, Самвел о̄выл щёс койп ра̄тыс."
8824,"Тамле пӯмыщ нак та ва̄рсыт, ма̄хумн сака мӯстыс."
8825,"Ё̄рн ма̄хум а̄кань ва̄с нёлныл ва̄рияныл, ты нак Ф.А Воробьева сус­сылтас."
8826,Пуссын ты урокыт миннэ̄ныл порат тув атхатам ма̄хум ханты манос ма̄ньщи ла̄тыӈ аквъёт ханищтасыт.
8827,"Тувыл мо̄т мирыт та̄нки ща̄нь ла̄тӈаныл ва̄ганыл ке, о̄с китыглаве̄сыт, нэ̄мхотьют по̄хат ат хультыс."
8828,"Жюри палт пуӈктотнэ нэ̄ Валентина Соловар суссылтым урокыт пуссын э̄сгысанэ, ща̄нь ла̄тыӈ ханищтан хо̄тпат ва̄рум тэ̄ланыл ма̄гыс ща̄гтым о̄лыс."
8829,Ань 2021 та̄лт «Учитель родного языка и литера­туры ХМАО – Югры» номинацият Владимир Савельевич Меров но̄х-патыс.
8830,"Китыт места Ольга Валерьяновна Покачева, Сургутский район Рус­скинская па̄вылт ма̄нь ня̄врамыт ханищтан нэ̄, вис."
8831,"Хӯрмит местал Фаина Алексеевна Воробьёва, Нижневартовский район Варъёган па̄выл школат ё̄рн ла̄тыӈ ханищтан нэ̄, майвес."
8832,Ма̄н та̄наныл янытлыянӯв!
8833,Ка̄сыӈ номинацият о̄выл места вим хо̄тпат таквсы Москва ӯсн э̄лаль касуӈкве во̄вавет тах.
8834,Ань тув мус ёмщакв э̄лаль вос щё̄питахтэ̄гыт.
8835,Тамара МЕРОВА
8836,Сургутский район Русскинская па̄вылт ма̄ньполь э̄тпос 20 щислат ялпыӈ хо̄тал о̄лыс.
8837,"То̄нт хантыт са̄лыл касуӈкве, пе̄рщуӈкве, сахил манос мольщаӈыл масхатым хāйтыгтаӈкве ос нас мӯйлуӈкве во̄выглаве̄сыт."
8838,"Касыл та па̄вылт са̄в та̄л сыс ва̄рыглаве, туп мо̄лты та̄л ма̄ньполь э̄тпост коронавирус а̄гм нэ̄глум порат мир тот акван ат атхатыглас."
8839,Ты та̄л Русскинская па̄выл ляпат о̄лнэ са̄лыӈ ма̄хум туп тув ёхталасыт.
8840,"Рущ ла̄тӈыл ялпыӈ хо̄тал «Слёт оленеводов, рыбаков и охотников» ла̄ваве."
8841,"Мӯйлын хо̄тал о̄лыс
Ялпыӈ хо̄тал та̄ра хӯрум ма̄тт ва̄рыглавес."
8842,Русскинская па̄выл ляпат о̄лнэ тӯрт мāхум са̄лыл кассыт ос та юи-па̄лт ма̄ньлат а̄гит ос пыгыт сахил манос мольщаӈыл масхатым хāйтыгтасыт.
8843,Тӯр ва̄тат хум хо̄тпат ха­ланылт пе̄рщисыт.
8844,"Клуб-колт концерт ва̄рыглавес, тот Сургутский район янытыл ёхталам ма̄хум э̄ргысыт ос йӣквсыт."
8845,"Касуӈкве а̄лпыл о̄выл­тахтасыт, о̄влэ̄т хум хо̄т­пат са̄лыл кассыт, та̄н юи-па̄ланылт нэ̄т."
8846,"Ань мо̄т щирыл касэ̄гыт
Ханты хум Леонид Русскин са̄лыл касуӈкве о̄с ёхталас."
8847,"Ты ва̄рмаль урыл тав ла̄выс: «Ме̄н э̄к­ваме̄н ёт пе̄с йис ма̄т са̄лы­янме̄н ӯриянме̄н, Русскин­ская па̄вылныл миннэ лё̄хме̄н 30 ве̄рыста палытаг о̄лы."
8848,Са̄лыянме̄н ма̄шинал тыг тотсанме̄н.
8849,"Миннэ лё̄хме̄н ва̄ти кос, тувыл па̄выл мус са̄лыл ке йисме̄н, ты хо̄тал та̄н пе̄лпыщ ха̄йтыгтаӈкве ат ве̄рмынувыт."
8850,Ты э̄лы-па̄лт о̄лум правилат щирыл нэ̄г-хумыг аквта са̄лыл касуӈкве ве̄рмысы̄г.
8851,"Ань ам амки са̄лыл кассум, э̄квам о̄с такви са̄лыл."
8852,"Ань финиш мус хунь ёх­тэ̄в, та̄н та̄ра атырхари о̄люпыл сартумтавет."
8853,Тох на̄ӈки - са̄лы касыс ман а̄ти.
8854,"Нэ̄ финиш мус ёхты, тав са̄лыянэ выгыр о̄люпыл сартавет."
8855,"Таи­ма̄гсыл тох ва̄ре̄гыт, акв са̄лыл китынтыг ул вос кассӯв»."
8856,"Ты та̄л мощща ма̄хум ёхталасыт, о̄влэ̄т 28 хум хо̄тпат, та̄н юи-па̄ланылт 13 нэ̄т са̄лыӈ суныл кассыт."
8857,"О̄выл места вим хо̄тпаг «Бураныл» мӯйлуптаве­сы̄г, китыт местал - мо­то­рыл ос хӯрмит мес­тал – мотоблокыл майве̄сыт."
8858,"Кӯщай хум олнке̄р но̄х-вущкасāлыстэ
Сургутский район мир­кол кӯщай ва̄ӈын хум Алексей Савенков ма̄хум янытласанэ ос ла̄выс: «Ты та̄л о̄выл места вим э̄лумхо̄ласыг «Бура­ныл» «Газпромнефть-Ноябрьск­нефтегаз» ос «Сургут­неф­тегаз» ма̄-во̄й но̄х-винэ компаниян ёвтвесы̄г."
8859,"Тувыл «Сургутнефте­газ» на̄лок-олн ат ойтыс, но̄х-патум акв хо̄тпан такви­натэ̄н ойт­хатуӈкве тах э̄ри."
8860,"Мо̄лхо̄тал сапра̄нит ма̄н хоса номсахтасӯв, хумус ты кит тыныӈ мӯй­лупсаг но̄х-патум хо̄тпаг халт уртуӈкве."
8861,"Сапра̄нит ма̄н тох потыртахтасӯв, ам ань олнке̄р но̄х-вущ­ка­са̄лылум, «ю̄свой» ху­рил ке рагаты, то̄нт хум хо̄тпа на̄лок-олн ат ойты."
8862,"Мо̄т пāлыл ке рагаты, нэ̄ «Буран» ма̄гсыл ты олн ойтуӈкве ат паты."
8863,"Мо̄тыт та̄лныл мо̄т щи­рыл тах ва̄­ре̄в, ты тыныӈ мӯйлупса ма̄гсыл та̄ра на̄лок-олн ойтуӈкве ма̄-во̄й но̄х-винэ компанияг тах ла̄виягӯв»."
8864,Ты юи-па̄лт кӯщай хум лов солко̄ви тох та вущка­са̄лыстэ.
8865,Ке̄ролн «ю̄свой» хурил ёл-рагатас.
8866,"Тыщирыл на̄лок-олн ойт­нэ та̄л «Буран» Леонид Яковлевич Сопочин, о̄выл места вим хум, та майвес."
8867,"Нэ̄т халт о̄выл места Анастасия Комтина вис, тав «Бураныл» о̄с мӯй­луптавес."
8868,Тав 13% са̄вит олн ювле ойтуӈкве ань тах ла̄ваве.
8869,"Касуӈкве са̄ртын щё̄питахтас
Леонид Яковлевич Сопочин о̄с Русскинская па̄выл ляпат во̄рт о̄лы."
8870,"Тав ла̄выс, касуӈкве ка̄сыӈ та̄л тув ёхталы."
8871,"Касыл э̄лы-па̄лт акваг са̄лыӈ суныл яласас, хоты са̄лы­янэ ёмащакве ха̄й­тэ̄гыт, тох сунсыс."
8872,Ты та̄л хо̄т та̄л яныт са̄лыянэ тув тотыг­ласанэ.
8873,"Пе̄рщим хумыт ос сахил, мольщаӈыл ха̄й­тыг­там ма̄ньлат а̄гит, пыгыт о̄с тыныӈ мӯйлуп­сал майве̄сыт."
8874,Та ма̄т ма̄-во̄й но̄х-винэ са̄всыр компаният ёмас мӯйлуп­сат ёвтэ̄гыт.
8875,Тыима̄гсыл ма̄хум тув касуӈкве ёхталэ̄гыт ос ты касылн са̄ртын щё̄питахтуӈкве о̄вылтахтэ̄гыт.
8876,"Мо̄т касылт но̄х-патум хо̄тпат о̄с янытлаве̄сыт, та̄н о̄с э̄рнэ мӯйлупсал майве̄сыт."
8877,"Сосса ма̄хум акв касылыл ва̄рыглаве̄­сыт, хотьют са̄лыяныл ос са̄лыӈ сунаныл нё̄тнэ̄г хорамтыяныл."
8878,Жюри-хо̄тпат са̄лыӈ суныт халт но̄х-патум хо̄тпа пе̄риясыт.
8879,"Ты касылт о̄выл ме̄ста Светлана Сопочина вис, китыт ме̄стал Наталья Тэвлина майвес."
8880,Хӯрмит ме̄стат Светлана Когина о̄лыс.
8881,Хум хо̄тпат халт о̄выл места Радик Пока­чев вис.
8882,"Китыт местат – Александр Тэвлин, хӯр­мит местат Владимир Сопочин."
8883,"Лӯсум ма̄ньщит о̄с тув ёхталасыт
Та хо̄талт ма̄хум ёма­щакв мӯйлысыт."
8884,Сургут­ский район миркол кӯ­щаит ты ялпыӈ хо̄та­лыл сака янытлахтэ̄гыт ос хо̄т-а̄ти ты урыл акваг потыр­тэ̄гыт ос туристыт тув во̄­выглэ̄гыт.
8885,Ань о̄лум ялпыӈ хо̄талт ханты мир халт ам кит ма̄ньщииг ка̄саласагум.
8886,Вера Анямова Сверд­ловский областьныл тув ёхталас.
8887,"Ма̄ньщи нэ̄ ла̄выс:
– Ме̄н ща̄ньме̄н ёт мо̄лхо̄тал ёхтысаме̄н."
8888,Ща̄нюм наме Альбина Александровна Анямова.
8889,Тыт Татьяна Бахтиярова ос Виталий Русскин палт мӯйлыме̄н.
8890,"Ма̄хум хумус кассыт, хоса суссуме̄н."
8891,"Ща̄нюм такем сунсыс, аты по̄львес."
8892,Ам таве̄н ла̄ве̄­гум: «Сар ща̄й аюӈкв ялыме̄н».
8893,"Тав ювле ла̄ви: «А̄ти, сунсыме̄н, вос а̄стэ̄­гыт, ущ миныме̄н»."
8894,Каснэ ма̄т маткем та лю̄ль­су­ме̄на.
8895,Ща̄нюм тамле ялпыӈ хо̄тал хосат ат ва̄щинь­та̄лас.
8896,"Тыт са̄лыӈ суныл яласасме̄н, такем пӯмащ о̄лыс."
8897,"Акв порат ам Валера каӈкум ёт Салехард ӯсн ялсум, то̄нт сосса ма̄хум тот акван-атхатыгла­сыт ос аквты щирыл са̄лыл кассыт."
8898,Тот о̄с сака пумыщ о̄лыс.
8899,Таня яга̄гииг а̄нумн о̄лы.
8900,"Мо̄т хо̄талт тэ̄н ме̄­наме̄на Виталий рӯтанэ палт во̄рна тотыглаӈкве ла̄вхатсы̄г, тув тах ялыме̄н."
8901,"Тот о̄с мощ мӯйлыме̄на, хумус ханты ма̄хум тот о̄лэ̄гыт, пӯмщалахтыме̄на."
8902,"Пе̄с йис ма̄т о̄лнэ ма̄­хум ялпыӈ хо̄талт са̄лы нё̄выль, пил, хӯл ос мо̄т тэ̄нут ос пормас тынала­сыт."
8903,"Ты та̄л мощща мӯй ма̄хум касылыт сунсуӈ­кве ёхталасыт, тыима̄г­сыл хантыт тына­лахтым мощща олн тот сэ̄лсыт."
8904,Людмила ТЕТКИНА
8905,Тӯя ты ёхтыс.
8906,Ань округув янытыл са̄всыр ӯсытт ос па̄влытт о̄лнэ ма̄ньщи ос ханты ма̄хум «Ӯринэ̄ква хо̄тал» янытлаӈкв патэ̄гыт.
8907,Ос то̄ва ма̄т ма̄хум ялпыӈ хо̄тал мощ са̄ртыннув ва̄рыглэ̄гыт.
8908,Ханты-Мансийский район Кышик па̄выл сосса мир о̄лнэ па̄влыг ла̄ваве.
8909,"Тот туп нёлолов­са̄т арыгтем хо̄тпа о̄лы, та̄н халанылт са̄выӈпа̄лэ - ты ханты ма̄хум."
8910,Ханты-Мансийск ӯсныл та па̄выл мус яныгса̄ттем ве̄рыста.
8911,Лё̄ӈхе са̄в я̄ ӯлт­та мины.
8912,"Мощ ма̄лтыпыг е̄мты, лё̄ӈхе та̄ра лю̄лиг та е̄мты."
8913,Таима̄гыс тот о̄лнэ ма̄хум «Ӯринэ̄ква хо̄тал» ма̄ньполь э̄тпос юи-о̄выл хо̄таланэ̄т ва̄ри­яныл.
8914,Ань та̄н ювле хультум э̄тпос 27 хо̄талт мӯйлысыт.
8915,"Ма̄хум маттем та ща̄гтсыт, тит та̄л нэ̄матыр ялпыӈ хо̄тал ат о̄лыс."
8916,Хо̄талъят порат са̄в мир па̄вылка­нын атхатуӈкв та патсыт.
8917,"Тот а̄лпыл тит ё̄рнколыг тӯ­щтувесы̄г, ка̄сыӈ ё̄рн­колт нэ̄квет нё̄выль ис­мит, хӯл исмит ос лӯптаӈ ща̄й па̄йтсыт."
8918,Ялпыӈ хо̄тал пӯрлах­тын накыл о̄вылтавес.
8919,"Мирн ва̄нэ ханты э̄ква Мария Кузьминична Волдина ос па̄вылт о̄лнэ нэ̄ Антонина Николаевна Никонова ханты мир На̄й-О̄тыранылн ос Тя̄к-а̄к­вын пуӈк пинсы̄г, Нуми-То̄румн по̄йкщасы̄г."
8920,"Та юи-па̄лт ма̄хум ма̄­гыс концерт та о̄вылта­вес, Валерий Ледков э̄р­гыт э̄ргыс, нэ̄квет йӣкв­сыт."
8921,"Па̄вылт о̄лнэ ма̄щтыр э̄к­ват та̄нти ю̄нтум супаныл, нӯй сахияныл мирн сус­сылтаӈкве ла̄вве̄сыт."
8922,"Та̄н масхатасыт, ос тыгле-тувле ё̄ӈхим ос йӣкващ­лым маснутаныл та сус­сылтасаныл."
8923,"Та̄л сыс самын патум ня̄врамаквет оманыл-а̄тяныл о̄с янытлаве̄сыт, та̄н пуссын ляпан во̄выг­лаве̄сыт, мӯйлупсал май­ве̄сыт."
8924,Та ювле хультум 2020 та̄л сыс па̄вланылт хӯрумхуйплов ня̄врам самын патыс.
8925,Кышик па̄вылт о̄лнэ ханты нэ̄ Антонина Николаевна Никонова о̄йкатэ рущ хум.
8926,Тэ̄н са̄в та̄л ювле хультум порат са̄лы ёвтсы̄г ос во̄рн о̄л­мыгтасы̄г.
8927,Та̄лэ-туве̄т тот о̄лэ̄г.
8928,Ань тэ̄н са̄лыӈ суныл па̄вылн ёхталасы̄г.
8929,Нэ̄кве акван-атхатам мирн татем сымыӈыщ са̄­лыянэ урыл потыртас.
8930,"Тав ла̄выс, ханты ма̄хум пе̄с йис та̄гыл са̄лы о̄ньщим о̄лсыт."
8931,"Ань са̄лы виӈкве, ма̄хум ат ка̄саще̄гыт."
8932,Са̄лы о̄ньщуӈкве - ты рӯпата кӯпнит хунь.
8933,Ос сосса хо̄тпан са̄лы та̄л о̄луӈкве та̄рвитыӈ.
8934,"Тав ма̄хманэ во̄всанэ, о̄с са̄лы вос о̄ньще̄гыт, пе̄с о̄лупсаныл, пе̄с наканыл ос ва̄рмаля­ныл э̄лаль вос тотыяныл."
8935,Ань Кышик па̄вылт яныгпа̄ла хо̄тпа мощща хультыс.
8936,Та̄н акван-хо̄нт­хатыгланэ̄ныл порат мо̄р­сыӈ порат ханты ла̄тӈыл потыртэ̄гыт.
8937,Ня̄врамыт ос пуссын туп рущ ла̄тӈыл потыртэ̄гыт.
8938,"Ос матъёмас пе̄с ял­пыӈ хо̄талыт ва̄равет, па̄влыӈ ма̄хум мощ мӯй­лэ̄гыт."
8939,"Ань «Ӯринэ̄ква хо̄тал» янытламаныл порат са̄в хо̄тпа ёхталас, ма̄нь ня̄врамыт ханты супыл мастуве̄сыт, нэ̄квет ос ханты супыл ё̄мыгта­сыт."
8940,Тох ты ма̄нь па̄влыӈ мир о̄лы.
8941,Валентина УЗЕЛЬ
8942,"Тынакт «Лӯима̄ сэ̄рипос» ос «Ханты ясаӈ» газетаг ва̄рнэ колн округ Дума депутат Александр Вячеславович Новьюхов ёхталас, Россия янытыл о̄лнэ сосса мирыт наманыл я̄нас нэ̄пакн хаснэ тэ̄ла урыл потыртас."
8943,"Хум ля̄ххал тотнэ хо̄тпатн китыглавес: сосса мирыт манрыг акв нэ̄пакн хансавет, ты тэ̄ла ма̄навн аман со̄ль па̄рыс тоты, манхурип нэ̄пакыт щё̄питаӈкве э̄ри?"
8944,"Александр Вячесла­во­вич тох ла̄выс:
–
Тамле тэ̄ла ва̄руӈкве ма̄н 1990 та̄лыт па̄сныл номсысув."
8945,"Та порат май паспортанув йильпииг ва̄рве̄сыт, хо̄тпа хоты мирныл о̄лы, тув хансуӈ­кве воссыг ат патвес."
8946,"Тох о̄луӈкве сака лю̄ль, кӯщаитн о̄с та̄рвитыӈ –  хо̄тпан хумус нё̄туӈкве, тавагт, э̄лумхо̄лас аман со̄ль сосса хо̄тпа манос нас ла̄палахты."
8947,"Тувыл 2016 та̄лт ма̄н Москва ӯст рӯпитан яныг кӯщаитн ла̄тыӈ ке̄тсув, тамле-тамле нэ̄пак щё̄­питаӈкве таӈхе̄в, ань Россияв янытыл о̄лнэ мощщаг хультум сосса мирыт наманыл акв нэ̄пакн вос хансавет."
8948,"То̄нт тах пуссын на̄ӈки – хоты мирыт манах хо̄тпа о̄лы, хоты ма̄т о̄лэ̄гыт, маныр рӯпата ва̄ре̄гыт."
8949,"Хосат ма̄н округув яны­тыл о̄лнэ хӯл алыщлан ос во̄раян ма̄хманув нама­ныл акв нэ̄пакн хансыг­ла­санув, таима̄гыс ты рӯ­пата мощ ва̄глув."
8950,"Ма̄навн Москва ӯст о̄лнэ Лӯи ма̄, Сибирь ос Дальний Восток янытыл о̄лнэ сосса мирыт Ассо­циация колт рӯпитан ма̄­хум, ос та колт пуӈк тотнэ хум Григорий Петрович Ледков нё̄туӈкве патсыт."
8951,"Акв ё̄р ва̄рим кӯщаит ёт са̄в потыртасув, 2020 та̄лт тамле нэ̄пак (рущ щирыл реестр) щё̄питаӈкве та та̄ртвесув."
8952,"О̄влэ̄т номсысув, тув туп во̄раян ос хӯл алыщ­лан ма̄хум наманыл хан­сыянув, тувыл номсэ̄в, хунь ва̄ве, аман со̄ль ты тэ̄ла ва̄ре̄гыт, та̄ра-пат­туӈкве хунь ве̄рмилув."
8953,"Ка̄сыӈ сосса хо̄тпа тув вос хансаве, то̄нт тах са̄в ва̄рмаль та̄ра-паты, ма̄­хум государствавн нё̄­туӈкве ве̄рмавет."
8954,"Ма̄н ань ма̄хманув ёт ва̄тихал хо̄нтхатыглэ̄в, ты урыл потыртэ̄в, ищхӣпыӈ ут хосыт хансэ̄в, нэ̄пака­ныл вос щё̄питыяныл."
8955,"Александр Вячесла­вович ла̄выс, ма̄хум матыр ат те торгамтэ̄гыт манос китыглахтын ла̄тыӈ о̄нь­ще̄­гыт, ищхӣпыӈ ут хосыт Федеральное агентство по делам националь­ностей ло̄псэ вос хо̄нтыяныл, ты урыл тот вос ловиньтэ̄гыт."
8956,"Тувыл хунь нэ̄паканыл пуссын акван-атыяныл, о̄с аквта ищхӣпыӈ ут хосыт та кол ло̄псэ̄н вос ке̄тыяныл."
8957,"Матараныл э̄рнэ щирыл ат те хасса­ныл, нэ̄паканыл ювле ат ке̄тавет, китыглавет, тувыл мӯсхал щирыл щё̄питавет."
8958,"Ка̄сыӈ хо̄тпа э̄рнэ нэ̄паканэ ва̄т са̄виттем хо̄тал уральтавет, ёмащакв ловиньтавет, тувыл хо̄тпа ла̄тӈыл ке̄таве – наме та реестр-нэ̄пакн хасвес ман а̄ти."
8959,По̄х хо̄тпа наме тув ат тӯлаве.
8960,Светлана РОМБАНДЕЕВА
8961,Ювле хультум э̄тпос 25 хо̄талэ̄т округ Думан пе̄риим хо̄тпат сапра̄нин акван-атхатыгласыт.
8962,"Дума кӯщай Борис Хохряков ма̄хум ёт па­щалахтас ос ла̄выс: «Ма̄н та̄л сыс туп ищхӣпыӈ ут хосыт рӯпитасӯв ос са̄к­коныт пирмайтасӯв, юи-о̄выл щёс ма̄н 2020 та̄л ма̄ньполь э̄тпост тамле сапра̄нит хо̄нтхатыгласӯв."
8963,"Ам номсэ̄гум, ань э̄тпос сыс акв щёс тох акван-ат­хатыглаӈкве тах патэ̄в»."
8964,"Сургут ӯс миркол кӯщаиг рӯпиты
Ма̄н округувт щар ма̄к яныг са̄кконэ щирыл Думавт 38 депутат-хо̄тпат рӯпитэ̄гыт."
8965,Ре̄тыӈ ю̄свой э̄тпост Андрей Филатов Сургут ӯс миркол кӯщаиг рӯпитаӈкве паттувес.
8966,"Тав округ Думат рӯпитаӈкве воссыг ат ве̄рми, ань о̄лум сапра̄нит ты рӯпатаныл тав по̄хын ке̄твес."
8967,Ань ты па̄сныл таквсы мус 37 депутат-хо̄тпат тах рӯпитэ̄гыт.
8968,"Сӯкыр э̄тпос 19 хо̄талэ̄т пе̄риян хо̄тал ва̄раве, то̄нт тыт о̄лнэ мир мо̄т депутатыт пе̄риян ма̄гсыл нэ̄пак та̄ра­таӈкве тах во̄вавет."
8969,"Яныг намыл майвес
Ты юи-па̄лт ма̄хум по­становление-нэ̄пак пир­майтасыт ос Геннадий Федорович Бухтин «Почётный гражданин ХМАО-Югры» намыл мисаныл."
8970,"Ты хум лов та̄л округ кӯщай нэ̄ Наталья Комарова палт ва̄ӈын хо̄тпаг рӯпитас, коронавирус āгмыл е̄мтме юи-пāлт та̄л котиль э̄тпост а̄тимыг е̄мтыс."
8971,"Сапра̄нит нэ̄пак пир­майтавес, ань тав наме яныг миркол по̄хыт тӯщ­тым па̄ртыт хуритэ ва̄раве ос округувт вāрум рӯпа­татэ урыл тот хансаве."
8972,"Са̄в ня̄врамыӈ нэ̄т ма̄глын тагатан по̄сыл мивет
Ма̄н о̄лнэ ма̄вт рӯпитан са̄ккон щирыл, ат ня̄врам янмалтан нэ̄т ма̄глын тагатан «Материнская слава» по̄сыл мивет."
8973,"Депутат-хо̄тпат ты са̄кко­ныт акв йильпи ва̄рмаль хассыт, ты по̄сыл туп тыт о̄лнэ нэ̄ хо̄тпат вос мивет."
8974,"То̄ва ще̄мьят са̄в та̄л тыт о̄лэ̄гыт, ня̄враманыл тыт янмалтэ̄гыт, тувыл мо̄т ма̄н о̄луӈкве ва̄нт­лэ̄гыт."
8975,"Пирмайтым сāккон-нэ̄пак щирыл, мо̄т ма̄н ва̄нтлам нэ̄квет ты по̄сыл воссыг ат мивет."
8976,"Ле̄ккарыт олныл ойтавет
«Земский доктор» ос «Земский фельдшер» кит программаг ат та̄л тыт рӯпитэ̄г."
8977,Ты пора сыс па̄влытын 400 арыгкем ле̄ккарыт ос ма̄нь ле̄кка­рыт рӯпитаӈкве минасыт.
8978,"Ма̄нь па̄вылн миннэ ле̄к­карыт акв щёс акв мил­лион солко̄вил ойтавет, фельдшер-хо̄т­пат атса̄т со̄тыра сол­ко̄вил мивет."
8979,Депутатыт ле̄ккарытн нё̄тнэ программан мо̄т ла̄тыӈ хассыт.
8980,"Ань йильпи са̄ккон щирыл, ты нэ̄пакн акушерыт хас­ве̄сыт, ты ле̄ккарыт ма̄нь па̄вылн рӯпитаӈкв минэ̄гыт ке, о̄с олныл ойтавет."
8981,Ты ёмас ва̄рмаль 2021 та̄лныл тах ва̄раве.
8982,Округ Думат о̄лум сапра̄нин мир пусмалтан департаментыт кӯщай хум Алексей Альберто­вич Добровольский во̄выглавес.
8983,"Та̄л сыс манаса̄вит ле̄ккарыт коронавирус а̄гмыл е̄м­таласыт, та урыл китыг­лавес."
8984,"Тав ла̄выс, ты пора сыс кит со̄тыра арыгкем ле̄ккарыт а̄гмыл е̄мтала­сыт."
8985,"Ань депутатыт о̄с акв йильпи ла̄тыӈ пирмай­тасыт, ма̄­хум пусмалтым корона­вирус а̄гмыл ле̄к­кар ке е̄мты, тав акв щёс олныл о̄с ойтаве."
8986,"Депу­та­тыт китыг­лахтасыт, ле̄к­кар а̄гмыӈ хо̄тпат пусмал­тым китынтыг ты а̄гмыл е̄м­туӈкве ве̄рми ман а̄ти?"
8987,"Алексей Доброволь­ский ла̄выс, ань ле̄ккарыт прививкал пуссын ва̄ра­вет, тыима̄гсыл та̄н ки­тын­тыг ты а̄гмыл ат е̄м­тэ̄гыт."
8988,Та хо̄талт депутатыт 22 са̄ккон ёмащакв ло­виньтасаныл ос пир­май­тасаныл.
8989,Мо̄тыт щёс та̄н яныгпо̄ль э̄тпос оигпан э̄лы-пāлт акван тах ат­ха­тыглэ̄гыт.
8990,Людмила ТЕТКИНА
8991,Инспекция-колт о̄лнэ кӯщаит ля̄ххал тотнэ хо̄тпат ёт Ханты-Мансийск ӯст РИЦ «Югра» нампа колт акван-хо̄нтхатыгласыт.
8992,Ма̄хум рӯпитан ма̄ныл о̄лнэ та̄рвитыӈ ва̄рмалит уральтан кӯщай хум Максим Новичков ос тот са̄всыр тэ̄лат я̄нас та̄ра-паттын ос са̄ккон щирыл щё̄питан тав ва̄ӈын хо̄тпаге Ольга Ионкина ос Андрей Ульянов тув ёхталасыт.
8993,"Та̄н 2020 та̄л сыс рӯ­патаныл хумле о̄лыс, пус­сын ты о̄вылтыт ла̄тыӈ тотсыт."
8994,"О̄влэ̄т Максим Новичков потыртас, та̄н ты хо̄тал мус Югра яны­тыл 1 со̄тыра 209 сыре­сыр уральтапыт ва̄рсыт,  тыи 2019 та̄лныл 27% мощщагнувег о̄лы."
8995,"Ма̄хум та̄нки рӯпата коланылт матыр лю̄ль накыт е̄мтнэ̄ныл порат та инспекция-колн ла̄тыӈ хӯлтэ̄гыт, ос та̄н та накыт уральтаӈкве ялэ̄гыт."
8996,"То̄ва­накт ма̄хум, со̄ль, матыр нё̄тмилыл ва̄руӈкве э̄ре̄­гыт, мо̄рсыӈ порат нас полщ тотэ̄гыт."
8997,"Ань ма̄хум ке̄тум ла̄тӈаныл о̄влэ̄т пуссын прокуратура кӯ­щаитн хӯлтыяныл, тувыл та тэ̄лат аквъёт уральтан ма̄гыс тув минэ̄гыт."
8998,"Ты ма̄хум янгыщ рӯпа­тат сэ̄лнэ олнаныл та̄ра ат ойтавет манос рӯпата коланылт э̄рнэ пормасыл ос маснутыл ат мивет, ты паттат хо̄т нюлми ва̄ре̄­гыт, сакватахтэ̄гыт манос а̄гмыӈыг е̄мтэ̄гыт."
8999,"Та̄л сыс уральтан ма̄­гыс 1 со̄тыра 79 ке̄тум ла̄т­ӈытыл 25% кол ӯнттын ма̄ныл о̄лсыт, ма̄-щунит но̄х-винэ ма̄т ос транс­портыт – 17%, пормасыт, тэ̄­нутыт тыналан ма̄т – 11%, кол ма̄гыс ойтхатнэ урыл ос ма̄хум пусмалтах­тан колытныл – 5%."
9000,Тувыл ка̄сыӈ та̄л план щирыл 61 уральтан тэ̄лат хансым о̄лсыт ос мо̄лты та̄лт 22 хӯлтыглам накыт йильпииг ураль­таве̄сыт.
9001,2020 та̄лт кит ва̄рмалиг прокуратура па̄лыл ос мо̄т мирколыӈ кӯщаитн ёмщаквег сус­весы̄г.
9002,"Ва̄рмалит пуссын та̄ра-паттым юи-па̄лт то̄ва кӯщаит штраф-олныл пи­навет, мо̄таныт ӯргалах­тын о̄лнэ ла̄тӈыл ке̄та­вет."
9003,Ань административный штраф-олныл 1 со̄тыра 577 са̄всыр хо̄тпат ман кӯщаит пинве̄сыт.
9004,"Та щирыл 57 млн солко̄ви арыгкем атвес, тыгыл 42 млн со̄тыра арыгкем солко̄ви са̄всыр рӯпитан колыт ойтсыт."
9005,То̄ва рӯпитан ма̄т э̄лум­хо̄лас тэ̄ланэ РФ са̄к­ко­ны­тын хансым ла̄тӈыт щи­рыл ат ӯргалаве.
9006,2020 та̄л сыс 2 со̄тыра 563 тамле ва̄рмалит осн-пат­туве̄сыт.
9007,"Са̄выӈпа̄лэ рӯпитан ма̄­хум сэ̄лнэ олнаныл яны­тэ̄т ат ойтве̄сыт, та̄н ӯщлахтта̄л пора са̄в щё̄с рӯпитасыт ос ойтнэ щи­рыл ат ловиньтаве̄сыт, то̄ват пособиял ат май­ве̄сыт, ла̄плуве̄сыт, мо̄­таныт ёт договор-нэ̄­пакыл ат хас­ве̄сыт."
9008,"Ань ма̄хум пусмалтан рӯпатат 174 лю̄ль накыт хо̄нтве̄сыт, 143 са̄всыр рӯпата ма̄т ёмщакв э̄рнэ щирыл ат щё̄питымат, ту­выл 108 колытыт ма̄хум сӯпас ос нёл лап-па̄нтнэ то̄р-ло̄мтыт, ка̄тн маснэ тулё̄в­лыӈ па̄сса ос ка̄т ловтнэ мо̄йтаквит ат о̄щмыт."
9009,Тамле пормасыт пандемия порат о̄с акваг уральтаве̄сыт.
9010,Ос са̄всыр рӯпитан колытыт 44 сака лю̄ль ва̄рмалит е̄мта­ласыт.
9011,Прокуратура 223 уго­ловный тэ̄лат нэ̄пакн хас­сыт.
9012,Тыгыл 206 тэ̄лат рӯпитан ма̄т ма̄хум хотум е̄мтсыт.
9013,Ос 17 хо̄тпат ол­ныл щар ат ойтымат.
9014,Пандемия е̄мтнэ по­рат са̄в та̄рвитыт вахта щирыл рӯпитан ма̄хум ёт о̄лыс.
9015,"То̄ват коронавирус прививка ва̄руӈкве ат таӈхе̄гыт, таима̄гыс рӯ­пата ма̄ныл по̄хан ке̄тавет."
9016,"Ань ма̄ньполь э̄тпос китыт хо̄талэ̄т Роспот­реб­надзор яныг ле̄ккар ла̄тыӈ хӯлтыс, прививка ва̄рнэ ма̄гыс ка̄сыӈ хо̄тпа такви вос ка̄сащи ос ты ма̄гыс кӯщаитн ул вос люкамтаве."
9017,"Ольга Ионкина ла̄выс, 2020 та̄лт олн ёмщакв ат ойтнэ 275 рӯпитан колыт штрафыл пинве̄сыт."
9018,Ты колытыл 22 млн солко̄ви атсыт.
9019,Андрей Ульянов рӯпа­таӈ ма̄т 169 лю̄ль е̄мтум накыт хӯлтсанэ.
9020,"Матыр о̄выл щирыл рӯпатат хӯрумхуйплов э̄лумхо̄лас а̄тимыг е̄мт­сыт, 73 иӈ а̄гмлахтэ̄гыт."
9021,Са̄выӈпа̄ланыл кол ӯнт­тын ма̄т порсысыт ос ма̄-щунит но̄х-винэ рӯпатат манос транспортыт.
9022,"Ос сакватахтам манос нюлмит ва̄рум ма̄хум китыглыманыл юи-па̄лт, та̄ра-паттыс – 78 тамле тэ̄лат ма̄хум а̄ти рӯпата коланылт е̄мтмыт."
9023,Тамара МЕРОВА
9024,"Ха̄льӯс район Ягрим па̄вылт Тамара Семёновна Мезенцева, такви о̄парищ наме Сайнахова, о̄лы."
9025,"Ты ма̄ньщи э̄ква А̄нъя па̄вылт самын патыс, тот яныгмас."
9026,"Ре̄тыӈ ю̄свой э̄тпост ам тав ётэ хо̄нтхатыг­ласум, э̄ква такви уре̄тыл а̄нумн мощ потыртас."
9027,Тамара Семёновна школа а̄стламе юи-па̄лт ювле А̄нъя па̄влэ̄н минас.
9028,"Тот оматэ̄н нё̄тыс, колсори рӯпата ва̄рыс ос а̄тятэ ёт во̄раим, хӯл алыщлым яласас."
9029,Тот акв та̄л о̄лыс.
9030,Тувыл Салехард ӯс культпросвет училищан э̄лаль ханищтахтуӈкве минас.
9031,"Ханищтахтын ма̄ныл а̄стыс, ос Ягрим па̄вылн ёхтыс."
9032,"Тот клуб колт рӯпитаӈкве е̄мталас, о̄лнэ кол ат о̄щнэ̄тэ ма̄гыс, тув ат вуйвес."
9033,Ос ма̄ньлат а̄ги такви па̄влэ̄н ювле та минас.
9034,Па̄вылт тав клуб-колн рӯпитаӈ­кве патхатас.
9035,Тот па̄влыӈ ма̄хум ма̄гыс ялпыӈ хо̄­талыт щё̄пита̄­лыс ос мо̄т са̄в рӯпата ва̄рыс.
9036,Та клубт пенсиян патхатме мус акваг та рӯпитас.
9037,"Па̄вылт тав ёмщакв ва̄ве, ма̄хумн э̄руптаве ос янытлаве."
9038,"Омаге-а̄тяге урыл
Тав а̄тятэ Семён Кириллович Кислобаев, Кимкъясӯй па̄вылт самын патыс."
9039,То̄нт ма̄нь ня̄врам щаще̄кватэ о̄парищ на­ме̄тыл Кислобаевыг нэ̄­пакн хасвес.
9040,Ань Кимкъя­сӯй па̄выл по̄хыт Овыръя о̄ви.
9041,Тыима̄гыс Тамара щаще̄кватэ ма̄ньщи хо̄т­патн Овыръя нэ̄г ла̄ввес.
9042,О̄патэ Кирилл Василь­е­вич Сайнахов ос Сӯкыръя па̄выл хумыг о̄лыс.
9043,Тав пе̄с порат са̄в са̄лы о̄нь­щис.
9044,"Ётыл колхоз ва̄рим порат, пуссын са̄лыянэ колхозн мисанэ."
9045,"Тамара Семёновна Сӯкыръя па̄вылт са̄в рӯт хо̄тпа о̄ньщи, та̄н то̄ва­накт акван-хо̄нтхатыг­ла̄лэ̄гыт."
9046,"Тав ань яныгпа̄лаг е̄мтыс, мо̄рсыӈ порат э̄лы ма̄н яласы."
9047,Са̄ртын тай ва̄ти­хал ва̄щинтахтыгласыт.
9048,"Оматэ наме Анастасия Степановна, Я̄лъюс па̄выл нэ̄ о̄лыс."
9049,Семён Кирилло­вич таве хайталаӈкве хӯ­рум щёс тув ялыс.
9050,"Ётыл тэ̄н акван-минасыг, А̄нъя па̄вылн ва̄нтлысыг, тот Кирилл Васильевич ӯнт­тум колэ̄т о̄лсыг."
9051,Тамара о̄патэ колт ты яныгмас.
9052,Ты пе̄с кол ань тыг мус иӈ ӯнлы.
9053,Э̄ква то̄ванакт ӯщ­лахтуӈкве тув яланты.
9054,"Са̄всыр пормасыт ма̄щтырлы
Тамара Семёновна ка̄тыл са̄всыр пормасыт сака ма̄щтырыг ва̄риянэ, супыт, са̄хит ос мо̄т маснутыт ю̄нты."
9055,"Сакныл нё̄тнэ турло̄псыт, паль­сакыт ос са̄всыр сакква̄л­гыт харты."
9056,Тав ю̄нсхатнэ ва̄рмальн ма̄ньта̄гыл оматэ̄н ханищтавес.
9057,"Тав ла̄выс:
– Ам школат ханищ­тах­тамум порат рӯпитаӈкве о̄вылтахтасум."
9058,"Яныг хо̄т­пат ёт хӯл алыщласум, пум са̄грысум ос мо̄т та̄р­вит рӯпата ва̄рсум."
9059,"Ты пат­тат ань ла̄гыл, ка̄т нака­нум а̄гмыӈыг е̄мталэ̄гыт."
9060,"О̄лупсав та̄рвитыӈыг о̄лыс, са̄в рӯпитасӯв."
9061,"Ань ла̄пкат тэ̄нут-пормас тынэ акваг но̄х-яныгми, пенсия-олнум о̄с ма̄ниг о̄лы."
9062,"Тыима̄гыс ма̄ньщи супыт, са̄хит э̄л тыналан ма̄гыс ю̄нтэ̄гум."
9063,Ты хосыт сакати мощ олн сэ̄лэ̄гум.
9064,Ма̄н округувт са̄всыр ялпыӈ хо̄талыт ос порма­сыт ма̄щтырлан семина­рыт ва̄тихал ва̄рыглавет.
9065,Тамара Семёновна акваг тув во̄виньта̄лаве.
9066,"Тав сосса мир пе̄с йис о̄лупса урыл мирн тот потырты, мо̄йтыт мо̄йты, ма̄ньщи ла̄тӈыл э̄ргыт э̄рги, йӣк­выт йӣкви ос ня̄врамыт ю̄нсхатуӈкве ханищты­янэ."
9067,"Тамле ты ве̄щкат, ма̄щ­тыр яныгпа̄ла нэ̄ хо̄тпа Ягрим па̄вылт о̄лы."
9068,Николай МЕРОВ
9069,"Пе̄с порат сосса ма̄хум ла̄выгласыт, нэ̄ нила лылы о̄ньщи: акв лылы – пуӈке (а̄танэ о̄с тув ловиньтавет), китыт лылы – ма̄глэ, хӯрмит – со̄рге, нилыт – ла̄глаге."
9070,"Та̄наныл пуссын сакныл ва̄рнэ хорамыл лап-пантуӈкве э̄ри…
Тох Ханты-Мансийск ӯс «То̄рум Маа» музейт кӯщай ва̄ӈын нэ̄ Ирина Степановна  Ксенофонтова тав ла̄выс."
9071,Ма̄ньполь э̄тпос 23-27 хо̄таланэ̄т музейт сакныл щаквщин ос йӣвныл а̄ны-са̄н ва̄рнэ ханищтап о̄лыс.
9072,"Нэ̄ э̄лаль тох потыр­тас: «Сосса нэ̄ хоты е̄рныл о̄лы, супанэ-маснутанэ хосыт та̄ра-паты."
9073,"Суп ва̄рнэ ма̄гыс мӯсхал щи­рыл то̄р ос сакыт пе̄рии те, ань акван вос ро̄ве̄­гыт, тувыл па̄квпалыт ма̄нь ю̄нтмилыл ю̄нтыянэ те, то̄нт тах супе ман то̄р халатэ нё̄тнэ̄г сусхаты."
9074,"Пе̄с та̄гыл нэ̄ хунь мо̄т ма̄т о̄лнэ хум палт мины, тув ва̄нтлы, тот о̄щнэ мас­нут ю̄нтуӈкве ха­нищ­тах­ты."
9075,"Тувыл кол­та̄гыл ма̄х­манэ̄н, такви­на̄тэ̄н акваг та мир маснут ю̄нтуӈ­кве та паты»."
9076,Ты ханищтап тох намая̄лвес: XXV научно-практический семинар «Традиционные бисер­ные изделия обских угр­ов и бытовая деревянная утварь».
9077,"Тынакт нэ̄квет сакныл ма̄глын тагатан хорамыт ат хартсыт, ха­нищ­тапаныл мо̄т ва̄рмаль урыл о̄лыс – ань пе̄с та̄­гыл ма̄хманув суп ёлы-па̄ла­ныл, та̄йт сӯнта­ныл, а̄та­ныл ос ла̄гыл масну­таныл хумус хо­рам­та̄л­саныл."
9078,Хум хо̄тпат ос сакыт ман ю̄нтнэ порма­сыт пиннэ ма̄гыс а̄ны-са̄ныт ос то­тапыт ва̄рсыт.
9079,"Ма̄хум Ханты-Мансийск коныпал, Сургут, Лянтор, Бело­ярский ӯсытныл, Касум, Кышик ос Полно­ват па̄влытныл о̄лсыт – «Народный мастер России» намыл маим нэ̄г Н.А. Гришкина ос И.С. Молданова, ма̄щтыр нэ̄к­вет: С.М. Астапович, Н.А. Коно­валова, Г.С. Молдано­ва, И.К. Фирсова ос С.М. Сенгепова."
9080,Ханищтан ма̄хум халт хум хо̄тпаг рӯпитасыг – В.Ю. Кондин ос А.Н. Брусницин.
9081,Янге-ма̄не нёлолов колнакт щаквщисыт.
9082,"О̄выл хо̄тал а̄лпыл па̄с­ныл хо̄талъят пора мус учёный ма̄хум, этногра­фыт ищхӣпыӈ ут хосыт потыртасыт, доклад-пот­рыт ловиньтасыт."
9083,"Томск ӯс государственный уни­верситет профессор нэ̄, исторический наука док­тор Ольга Михайловна Рындина тох ла̄выс:
«Пе̄с щирыл ка̄тыл матыр-а̄ти щаквщин тэ̄ла – ты ма̄к э̄рнэ ва̄рмаль."
9084,"Матъёмас ань «То̄рум Маа» музейт рӯпитан ма̄хум пе̄с йис тэ̄лат но̄х-во̄рмалтыяныл, ты урыл потыртэ̄гыт, са̄всыр хо̄нт­хатыглапыт ва̄тихал ва̄­рыглэ̄гыт, ма̄ньлат ма̄хум ханищтэ̄гыт."
9085,"Ты э̄рнэ тэ̄ла хосыт сосса мирыт пе̄с ва̄рмаляныл тах о̄с мощ о̄лэ̄гыт, ань ты йис ма̄­хумн ва̄ӈкве патавет»."
9086,Исторический наука кандидат Татьяна Александровна Молдано­ва ханты суп ю̄нтнэ тэ̄ла урыл акв-кит ла̄тыӈ ла̄выс.
9087,"Ань Сургутский районт о̄лнэ то̄ва нэ̄квет супаныл сака яныг хорамытыл ю̄нтыяныл, са̄в сакытыл ва̄рияныл."
9088,"Учёный нэ̄ ла̄выс, пе̄с ма̄хум тамле яныг хорамыт ат ва̄рыгла­сыт, супаныл ма̄нь па̄кв­палыл ю̄нтыгласаныл."
9089,"Тот о̄лнэ ма̄ньлат ма̄хум ань халанылт сома касэ̄гыт, хотьютэ хораманэ ма̄к янгыт, э̄лыл на̄ӈке̄гыт, тав супе щар ма̄к нё̄тнэ."
9090,"Тох та̄н са̄лыл каснэ хо̄тал кас­тыл щё̄питахтэ̄гыт, супа­ныл мирн вос ка̄салавет."
9091,"Ма̄н о̄лнэ ма̄вт сак нэ̄мхуньт ат ва̄рыглавес, пе̄с порат э̄лы ма̄ныл тотыглавес."
9092,Щар о̄выл щёс 17 нотт тыг тотвес.
9093,"То̄нт сосса ма̄хманув мо̄т мир ёт мощ ва̄йхатаӈкве патсыт, ӯйхул сованыл ос хӯланыл э̄рнэ пормас ос тэ̄нут ма̄гыс пе̄нтсаныл."
9094,Сакыт о̄с та щирыл ка̄тын-патталасыт.
9095,"Ла̄тыӈ «бисер» – рущ ла̄тӈын арабский мирныл ёхтыс, та̄н щираныл бусер манос бусра – а̄хвтас ху­рип пувырсуп."
9096,Са̄в сак Египет ма̄т пе̄с та̄гыл ва̄р­вес.
9097,"Ма̄н ма̄вт то̄нт Киев, Нов­город ос Тмутаракань (ты ӯс Краснодарский крайт о̄лы, ань Тамань ӯсыг ла̄ваве) ӯсытт ва̄рвес."
9098,"Ётыл 1754 та̄лт Ораниен­баум ӯс ляпат Михайло Ломоносов ё̄рыл кумыска ва̄рнэ кол (стекольный фабрика) пӯсвес, сакыт тот ты ва̄руӈкве патве̄сыт."
9099,Ханищтахтам ма̄хум халт Белоярский ӯсныл ма̄ньщи нэ̄ Татьяна Ермиловна Тарасова о̄лыс.
9100,Тав а̄тын ва̄рнэ нуйто̄рло̄мт палт сакыт ю̄нтыс.
9101,"Ла̄ви, тамле хорам нэ̄мхуньт ат ва̄щинта̄лыс, ат ва̄рыглас, таима̄гыс ты нё̄тнэ пормас ва̄руӈкве патыс."
9102,Ма̄ньщи а̄гирищит ос а̄гит саганыл мо̄т щи­рыл хорамта̄лсаныл.
9103,А̄с ма̄ньщи нэ̄ Светлана Михайловна Астапович а̄гирищит ос нэ̄квет ла̄гыл маснут (та̄н ла̄ве̄гыт – ниры) сакыл хорамтаӈкве ханищтасанэ.
9104,"Тав ла̄выс, пе̄с порат А̄с ма̄хум ла̄гыл маснутаныл сакыл тох хорамта̄лсаныл."
9105,"Ма̄щтыр нэ̄ ёт са̄в хо̄тпа ю̄нсхатым ӯнлахо̄лсыт, ня̄врамыт о̄с ханищтахтасыт."
9106,"Ма̄ньщи а̄гирищ Арина Низамова ка̄сыӈ хо̄тал ю̄нсхатас, ла̄гыл маснутэ татем нё̄тнэ̄г ва̄рме."
9107,"Ла̄ви, ань ва̄руӈкве ат а̄лымитэ, юн тах а̄стлытэ, тувыл музейн тотытэ."
9108,Ханты нэ̄ Галина Сергеевна Молданова нэ̄квет суп ёлы-па̄ланыл сакыл ю̄нтуӈкве ханищ­тасанэ.
9109,"Ла̄ви, тав палтэ ат хо̄тпа ханищтахтасыт, то̄ваныл пормасаныл ва̄руӈкве ат а̄лымасыт."
9110,Кышик па̄вылныл ёхта­лам ханты нэ̄ Альбина Дмитриевна Хорова тай суп са̄лме ю̄нтыстэ.
9111,"Нэ̄ ла̄выс, суп ёлы-па̄лэ са­кыл хорамтаӈкве юн акв хо̄тал сыс ве̄рмитэ, ты рӯпата а̄ти сака та̄рвитыӈ."
9112,"То̄тап ос а̄ны-са̄н ва̄рнэ колнакн нила хо̄тал сыс са̄в хо̄тпа щалтсас, то̄ват нас пӯмщалахтасыт, сус­сыт, то̄ват ос ма̄щтырла­сыт."
9113,"Виктория Шнырёва реставраторыг рӯпитаӈ­кве номсы, а̄ги Москва ӯст Строганов нампа акаде­мият ханищтахты."
9114,"Ань Ханты-Мансийск ӯст о̄лнэ Ма̄-вит ос Э̄лум­хо̄лас музейн практикан ёхтыс, диплом-нэ̄паке хаснэ ма̄гыс пе̄с а̄па йильпииг щё̄питытэ."
9115,Ты семинарт ос сак пиннэ ма̄гыс йӣв а̄ны-са̄н ва̄ри.
9116,"А̄ги ла̄выс, ань ма̄ янытыл пе̄с пор­масыт ва̄рнэ тэ̄ла но̄х-во̄рмалтаӈкве патвес, музеитыт пе̄сыг е̄мтум пормас са̄в о̄лы, то̄ваныл йильпииг щё̄питаӈкве, ю̄нтуӈкве э̄ри."
9117,"Хунь ха­нищтахтын ма̄ныл а̄сты, акв хотты музейн патхаты."
9118,"Вячеслав Юрьевич Кондин тох потыртас: «Ты колнакн ма̄хум щалтсэ̄гыт, матыр-а̄ти китыглэ̄гыт."
9119,"Хӯрум хо̄тпа а̄ны-са̄н ва̄рсыт, тыт хӯльсаныл, тах мирн суссылтыянув."
9120,"Касум па̄вылныл ма̄щтыр хум Яков Никифорович Тарлин ёхтыс, тав ме̄­наме̄н нё̄ты, ма̄хум йӣв ёргуӈкве ханищтыянэ»."
9121,"Ты ма̄щтыр хум по̄хат пыге Данил Кондин ӯн­лыс, а̄ны-са̄н ва̄рыс."
9122,"Ня̄врам китыгласлум, тамле рӯ­пата ва̄руӈкве таве̄н мӯсты."
9123,"Ла̄выс, ат­хунь мӯсты, а̄тя­тэ̄н акваг нё̄таве, ханищ­таве, са̄всыр пормас аквъёт ма̄щтырлэ̄г."
9124,26 хо̄талт семинар рӯпататэ та оигпас.
9125,Юи-о̄выл ла̄тыӈ музей кущай ва̄ӈын нэ̄ Эрика Петровна Сургутскова ла̄выс.
9126,"Ищ­хӣпыӈ ут хосыт 125 хо̄тпа потыр хӯнтлысыт, нила хо̄тал сыс 44 ка̄р­кам ма̄хум ханищтахта­сыт."
9127,"Нэ̄ ка̄сыӈ хо̄тпа яныт­ластэ, ла̄выс, хунь тамле хо̄нтха­тыглап ва̄ре̄гыт, пуссын тах тув о̄с вос атхатэ̄гыт."
9128,Светлана РОМБАНДЕЕВА
9129,Ма̄ньполь э̄тпос 31 хо̄талэ̄ныл яныгпо̄ль э̄тпос 4 хо̄талэ мус Ханты-Мансийск ӯст товтыл каснэ ва̄рмаль минас.
9130,Ты кастыл Россия янытыл са̄всыр ма̄ныл пуссын аквъёт китса̄т хус са̄вит э̄лумхо̄лас касуӈкве тыг ёхталасыт.
9131,"Ты урыл округувт каснэ департаментыт кӯщаиг рӯпитан хум Сергей Артамонов, «ЮграМегаСпорт» кӯщай хум Валерий Радченко ос каснэ тэ̄лат чемпионыг о̄лнэ хум Алексей Волков потыртасыт."
9132,"Валерий Радченко ла̄выс, ань ма̄к ка̄ркам ос товтыл молях ха̄йтнэ хо̄тпат тыг ёхталасыт."
9133,Та̄н ты э̄лы-па̄лт мо̄т хо̄н ма̄т о̄лум касылн ялсыт.
9134,То̄ват тот товтыл молях ха̄йтыманыл ма̄гыс о̄выл места висыт.
9135,"Ань тыт нэ̄т-хумыт нила тэ̄ла щирыл товтыл ха̄йтсыт, рущ щирыл ты касыл «спринт», «гонка-преследование», «массо­вый старт» ос «эстафета» ла̄ваве."
9136,Тот хо̄тпан нупыл хӯрум хумыт ос хо̄тпан нупыл кит нэ̄т кассыт.
9137,"Ат хо̄тпат «Заслуженный мастер спорта» нам о̄ньще̄гыт, та̄н товтыл каснэ̄ныл по­рат са̄в щёс но̄х-патыг­ласыт."
9138,"Ты кӯщай хум ла̄выс:
– Мāн ты касылн мо̄лты та̄л сӯкыр э̄тпосныл щё̄­питахтуӈкве патсӯв."
9139,Э̄тпос сыс лё̄хъясыт ём­щаквег ва̄рсанув.
9140,Мир ӯнлын уласыт та̄стысанув ос мо̄т э̄рнэ утыт мӯс­ха­лыг щё̄питасанув.
9141,Мо̄лты та̄л о̄вылтахтам па̄сныл ма̄ янытыл хащ­та̄л а̄гм тāрамлас.
9142,"Ты а̄гм ла̄кква ул вос минас, ма̄хум акван-атхатнэ ма̄т нёлссамасыт ос сӯпасыт ма̄рляӈ то̄р-ло̄мтыл лап-пантым о̄щсыт."
9143,Ханты-Мансийск ӯс товтыл каснэ стадионыт ма̄хум ма̄гыс лов со̄тыра хӯрум­са̄т са̄вит ӯнлын ма̄ щё̄­питым о̄лыс.
9144,"Товтыл каснэ хум Алексей Волков Радуж­ный ӯст 1988 та̄лт яныгпо̄ль э̄тпос атыт хо̄талэ̄т самын патыс, тот яныгмас."
9145,Хум ты та̄л налыман нупыл кит та̄лэ то̄влыс.
9146,"Тав школат ханищтахтаме по­рат, Александр каӈке ёт товтыл ха̄йтуӈкве о̄выл­тахтас."
9147,Тэ̄н сас э̄лаль каснэ ма̄н та вуйвесы̄г.
9148,"Алексей э̄кватэ Евгения Волкова, такви о̄парищ наме Селедцова, тав о̄с биатлонистыг о̄лы."
9149,Нэ̄г-хумыг кит ня̄врам янмал­тэ̄г.
9150,"Арина а̄гитэ̄н 2015 та̄лт самын патыс, Артём пыге̄н ос мо̄лты та̄л самын патыс."
9151,"Мо̄т хо̄н ма̄т мирхал товтыл каснэ ва̄рмалит о̄лум порат, Алексей са̄в щёс но̄х-патыглас."
9152,Мо̄лты та̄л каснэ тэ̄ланыл по̄хын минас.
9153,Ань тав ня̄врамыт товтыл ха̄йтуӈкве ха­нищ­тыянэ.
9154,"Хум ла̄выс:
– Ханты-Мансийск ӯст каснэ хо̄тпат ма̄гыс щар ёмас ма̄ щё̄питавес."
9155,"Ты ма̄ ӯс котильт о̄лы, тув ла̄глыл ёхтуӈкве ро̄ви."
9156,Ха̄йтнэ лё̄ӈхыт о̄с пуссын ёмщакв ва̄рве̄сыт.
9157,Каснэ ма̄хумн тыт товтыл ха̄йтуӈкве сака мӯсты.
9158,"Сергей Артамонов потре щирыл, округувт ты каснэ ва̄рмальт иӈ са̄в та̄рвит о̄лы."
9159,То̄ва па̄влытт ос ӯсытт каснэ ма̄ныл мусхал щирыл щё̄питаӈ­кве э̄ре̄гыт.
9160,Матъёмас ань округ миркол па̄лыл ты ва̄рмаль щирыл са̄в нё̄тмил ва̄раве.
9161,Товтыл ха̄йтнэ ма̄т ос ма̄нь пи­салил по̄сын па̄тлуптан кант ёмщакв щё̄питан ма̄гыс та̄н субсидия-ол­ныл мивет.
9162,"Сосса ма̄хманув тов­тыл каснэ ва̄рмаль о̄с о̄ньще̄гыт, рущ щирыл ты касыл  «Охотничий биатлон» ла̄ваве."
9163,Хумыт ёсал ха̄йтэ̄гыт ос ёвтыл ня̄л по̄сын та̄ратэ̄гыт.
9164,"Хоты хо̄тпа ня̄лэ по̄сын ат хо̄и ке, тав акв арыг ве̄рыста иӈ ха̄йты."
9165,"Хотьют са̄ртыннувег ёхты, тав но̄х та паты."
9166,Ты пӯмащ ва̄рмаль ма̄нь па̄влыӈ ма̄тт о̄с ва̄рыглаве.
9167,Николай МЕРОВ
9168,"Ка̄сыӈ ӯст ман па̄вылт ня̄врамыт школат уроканыл а̄стын юи-па̄лт мо̄т колн ялантэ̄гыт, тот о̄с ханищтахтэ̄гыт манос ёнгасэ̄гыт."
9169,Тамле я̄нас колыт Центр дополнительного образования ла̄вавет.
9170,Ха̄льӯс район Саран­па̄вылт яныгман а̄гири­щит-пыгрищит «Центр «Поиск» колн ялантэ̄гыт.
9171,"Ты колн ам щалтсасум, Галина Васильевна Ро­чева ёт потрамасум."
9172,"Тав ма̄ньщи нэ̄, дополнитель­ный образование ханищ­тан хо̄тпаг о̄лы, «Мир глазами детей» кружок тармыл пуӈктоты."
9173,"Галина Васильевна тох потыртас:
– «Центр «Поиск» кол 2007 та̄лт а̄витэ пӯсвес, 39 хо̄тпа тыт рӯпитэ̄гыт."
9174,"505 ма̄нь ма̄хум хо̄т программат щирыл ханищтахтэ̄гыт: физкультурно-спортив­ный, туристско-краевед­ческий, технический, есте­ственнонауч­ный, худо­жественный ос со­ци­ально-педаго­гиче­ский."
9175,Ам тыг 2014 та̄лт пат­хатасум.
9176,"Ня̄врамыт па̄рт тармыл хурит по̄слэ̄гыт, тувыл по̄слум хурияныл нумыл исум ке̄рыл щур­тыяныл."
9177,Ты тэ̄лав рущ щирыл ла̄ваве: кружок выжигания.
9178,"Янгыщ пыгрищит та̄н по̄слэ̄гыт, 6 – 14 та̄л яныт ня̄врамыт."
9179,"Ам палтум ёхталан ня̄врамыт халт ма̄ньщи а̄гирищит-пыгрищит ханищтахтэ̄гыт – Витя Сайнахов, Артём Ромбан­деев, Костя ос Паша Хозумовыг, Даша Гераси­мова."
9180,"Акв ханты а̄гирищ ёхталы Милена Владими­рова, тувыл саран, рущ ос мо̄т ма̄ньлат ма̄хум ма̄щтырлэ̄гыт."
9181,"Ты колт кӯщаиг са̄в та̄л Альбина Васильевна Попова рӯпитас, э̄ква таквсы пе̄нсиян патхатас."
9182,Ань Василий Павлович Рокин тав пуӈктоты.
9183,"Галина Васильевна ла̄выс, тот 19 ханищтан хо̄тпа рӯпиты."
9184,"То̄ва колнакт суссылтасанэ, ня̄врамыт ка̄тыл ва̄рум пормасаныл мощ по̄слысанум."
9185,"Нэ̄ потыртас:
– Ты «Наш выбор – здоровье!» кружок колнак, тыт а̄гирищит-пыгрищит Ксения Владимировна Филиппован йӣквуӈкве ханищтавет, рущ щирыл аэробика ва̄ре̄гыт."
9186,"Ты ос «Бильярд» тэ̄ла ха­нищтан колнак, Василий Анатольевич Борщ тав пуӈктоты."
9187,Ты коны-пал хум ня̄врамыт «Брейк-данс» йӣквуӈкве ханищтыянэ.
9188,"Анастасия Ивановна Албина палт туп а̄гири­щит ёхталэ̄гыт, тав «Шаг вперёд» кружок кол­накт рӯпиты, 6 – 16 та̄л яныт ня̄врамыт ма̄ньщи ос рущ йӣквыт ханищ­тэ̄гыт."
9189,"«Ӯринэ̄ква хо̄тал» ос мо̄т сыре-сыр конкур­сыт порат та̄н акваг йӣкве̄гыт, ма̄ньщи супыл ос рущ нэ̄квет пе̄с порат о̄ньщум супыл масхатэ̄­гыт, тох йӣкващлэ̄гыт."
9190,Та̄н ляльтаныл сунсуӈкве сака пӯмыщ.
9191,"Анатолий Николаевич Патраков «Мечтатели» колнак тармыл пуӈктоты, тав палтэ 1 – 9 классытт ханищтахтын ня̄врамыт ёх­талэ̄гыт."
9192,"Тыт та̄н э̄ргуӈ­кве ханищтахтэ̄гыт, э̄р­ге̄гыт."
9193,"«Радость творчества» тэ̄ла Любовь Михайловна Попова тав суссылты, тыт 1 – 7 класс яныт ня̄в­рамыт ханищтахтэ̄гыт."
9194,А̄гирищит-пыгрищит Любовь Михайловна ёт ка̄тыл са̄всыр пормасыт щакв­ще̄гыт.
9195,"Мо̄т кружокыт о̄с о̄лэ̄гыт, ня̄врамаквет тув ща̄гтым ялантэ̄гыт, ёнга­сэ̄гыт, ханищтахтэ̄гыт."
9196,Ты урыл ищхӣпыӈ ут хосыт ловиньтаӈкве ве̄рме̄гын.
9197,Галина Васильевнан потре ма̄гыс пӯмащипа ла̄тыӈ ла̄ве̄гум.
9198,"Матъёмас па̄выл ня̄врамаквет ёт рӯпитэ̄гыт, матыр-а̄ти ва̄­руӈкве ханищтыяныл."
9199,Светлана РОМБАНДЕЕВА
9200,Ты э̄тпос 4 хо̄тал­ныл 8 хо̄талэ мус Россия янытыл о̄лнэ сосса ма̄хум Салехард ӯст акван-ат­хатыгласыт.
9201,"Ань тот мощ­щаг хультум мирыт яныг сапра̄нияныл рӯпитас, рущ ла̄тӈыл «Форум корен­ных малочисл­е­нн­ых народов Севера, Сибири и Дальнего Востока» намаим о̄лыс."
9202,Сосса мирыт нила та̄л сыс акв щёс тох акван-атхатыглэ̄гыт.
9203,Россия яны­тыл 250 арыгкем э̄лум­хо̄лас Салехард ӯсн ёхтала­сыт.
9204,Ма̄н округувныл тув 24 хо̄тпат ялсыт.
9205,"Ма̄хум са̄в­сыр секцият щирыл рӯ­питасыт, тот та̄н ща̄нь ла̄тӈыт но̄х-во̄рмалтан, пе̄с йис ва̄рма­ляныл э̄лаль тотнэ урыл, Россият ва̄рнэ реестр-нэ̄пак ос са̄в мо̄т э̄рнэ тэ̄лат урыл пуссын потыр­тасыт."
9206,Ты яныг сапра̄нит сосса мирыт Ассоциация­ныл мо̄т кӯщай пе̄­риявес.
9207,Тав нила та̄л сыс тот пуӈк тотуӈ­кве тах паты.
9208,Людмила ТЕТКИНА
9209,Ань коронавирус а̄гм ма̄ янытыл о̄ста та̄рамлы.
9210,Ты са̄тыт округ кӯщай нэ̄ Наталья Комарова хӯлтнэ ла̄тыӈ хансыс.
9211,"Ты нэ̄паке̄т тох хансым о̄лы:
– ка̄сыӈ хо̄тпа тэ̄рпиӈ уколыл вос ва̄раве;
– округт рӯпитан пӯль­ницатт са̄внув койка-место вос щё̄питаве;
– хотьют ты та̄рвитыӈ а̄гмыл о̄лыс, тав ле̄кка­рытн ёмащакв вос ураль­таве ос э̄лаль вос пус­малтаве;
– о̄йттур э̄тпос 10 хо̄­талныл тэ̄нэ колыт (кафе) а̄лпыл 6 щё̄сныл ос 23.00 щё̄с мус вос рӯпитэ̄гыт."
9212,"Аэро­портыт, вокзал-колытт хо̄тал палыт вос рӯпитэ̄гыт, ос тот тэ̄ӈкве ат ро̄ви, тэ̄нут ёт-виӈкв э̄ри;
– ма̄хум акв ма̄т сака ул вос атхатыглэ̄гыт, ин­тернет тот ул вос рӯпиты;
– ялпыӈ хо̄талытт, са̄в­сыр сапра̄нитт, о̄лнэ колытт, дачатт са̄в мир акван о̄с ул вос атхатэ̄гыт;
– яныг ӯсытт (Урай, Пыть-Ях, Ханты-Мансийск, Сургут, Нягань, Нижневартовск, Лангепас, Нефтеюганск, Югорск) ос Кондинский, Нефтеюганский, Нижне­вар­товский районныт я̄нас колыт вос щё̄питавет."
9213,"Тот пусмалтахтам хо̄тпат ос хотьют а̄гмыӈ ма̄хум ёт по­тыртас, тув ва̄нтлуптаӈкве э̄ри."
9214,Та̄н тот мощ вос о̄лэ̄гыт.
9215,"– ня̄врамыт ханищтан хо̄тпат, са̄всыр колытт (кол­леджит, университетытт) ханищтахтын а̄гит-пыгыт пуссын я̄нас уральтаӈкв патавет."
9216,Округ мирколныл те̄тым ля̄ххал ма̄ньщи ла̄тӈыл В.
9217,УЗЕЛЬ хансыстэ
9218,«II Шесталовские чтения» нампа мирхал научно-практический конференция о̄лме порат А̄с-угорский институтт нэ̄пак хаснэ хо̄тпат ос учёный ма̄хум е̄ӈта пасан ва̄рыгласыт.
9219,Тот сосса мир ла̄тӈыт э̄лаль тотнэ ва̄рмаль урыл потыртасыт.
9220,А̄с-угорский институ­тыт кӯщаиг Виктория Сподина рӯпиты.
9221,"О̄влэ̄т тав янытлан ла̄тыӈ ла̄выс:
– Юван Шесталов - ма̄ньщи хум, тав мирн ём­щакв ва̄йвес."
9222,"На̄н, нэ̄пак хаснэ ма̄хум, ул пуссын тав ётэ ва̄щиньтахтыгла̄­сын ос потрама̄лсын."
9223,Хум Ханты-Мансийск ӯс по̄хыт во̄ркол о̄ньщис.
9224,Ва̄тихал тув ялантас.
9225,"То̄ва потранэ та во̄рколэ̄т хассанэ, тав палтэ са̄в ма̄хум тув ёх­тала̄лыс."
9226,"Потранэ ос сти­ханэ э̄рыг хольт э̄лаль тотсанэ, таве хӯнтлуӈкве сака пӯмащ о̄лыс."
9227,Тав юи-па̄лэ̄т Светлана Динисламова кит сбор­ник-нэ̄пакыг урыл потыр­тас.
9228,А̄кватэ «Шесталов­ские чтения» намаим о̄лы.
9229,Тот са̄в научный потыр хасвес.
9230,"Китыт нэ̄пак «Моё тихое счастье» намаим о̄лы, ты ма̄нь нэ̄паке такви хансыстэ."
9231,"Евра пāвыл хум
Тав ла̄вме щирыл, ма̄ньщи литература 1930 та̄лытныл э̄лаль тотуӈкве о̄вылтавес."
9232,То̄нт щар о̄выл нэ̄пак акв ма̄ньщи хум Пантелеймон Чейметов хансыс.
9233,Потранэ ёлы-па̄лт наме «Пантелей Еврин» хансыгла̄лыстэ.
9234,Хум Хо̄н­таӈ ма̄т Евра па̄вылт яныгмас.
9235,Омаге-а̄тяге хӯл алыщлам ос во̄раям хо̄тпаг о̄лсыг.
9236,Тав Ха̄льӯс партийный школа а̄стлас ос э̄лаль Ленинград ӯс Лӯима̄ мир институтт ханищтахтас.
9237,Хо̄нтаӈ районт пе̄с йис ма̄т кисхатым яласас.
9238,Хо̄н­тум пормасанэ Кунс­камера музейт о̄нь­щавет.
9239,Максим Горький хансыглам кит потраге ма̄ньщи ла̄тӈыг толмащ­ла­саге.
9240,1940 та̄лт тав «Кит во̄раян хумыг» нампа нэ̄паке ма̄ньщи ла̄тӈыл Ленинград ӯст та̄ратавес.
9241,Тувыл 1941 та̄лт хо̄нтлын ма̄н тотвес.
9242,Хум 1947 та̄лт хотталь щалтыс.
9243,"Нёлсāт арыгкем нэ̄пак хансыс
Юван Николаевич Шесталов ос Ха̄льӯс район Камратка па̄вылт 1937 та̄лт лӯпта э̄тпос ва̄т нупыл китыт хо̄талэ̄т самын патыс."
9244,Та порат ма̄н округув Остяко-Вогульский националь­ный округ ла̄ввес.
9245,А̄тятэ па̄вылт колхоз кӯщаиг рӯпита̄лыс.
9246,О̄патэ ос ня̄йт хо̄тпаг о̄лыс.
9247,Юван Николаевич сосса мир пе̄с йис о̄лупса ос о̄лнэ-хӯлнэ накыт пуссын ёмщакв ва̄санэ.
9248,"Са̄в пе̄с потрыт, мо̄йтыт, а̄мщит, стихыт ос э̄ргыт нэ̄пакн хансуӈ­кве патсанэ."
9249,Ты э̄лы-па̄лт щар нэ̄мхотьют тув ат новхатас.
9250,Хум 1958 та̄лт «Ма̄кем ат» ма̄ньщи ла̄тӈыл о̄выл нэ̄паке нэ̄глыс.
9251,"Тувыл акв та̄л ювле хультыс, Юван ос рущ ла̄тӈыл потыр хан­сыс."
9252,"То̄нт тав ханищтах­тас, нёлоловхуйплов та̄лэ то̄влыс, иӈ нэ̄мхотьютн ат ва̄йвес."
9253,Ма̄ньщи ла̄тӈыл хансум стихе Ленин­град ӯст о̄лум поэтытн ло­виньтавес.
9254,Та̄н таве сака янытласаныл.
9255,Тувыл 1961 та̄лт тав «Миснэ» нампа стих хан­сыс.
9256,Ётылнув 1964 та̄лт «Синий ветер каслания» нэ̄паке та̄ратавес.
9257,Ты нэ̄паке мо̄т хо̄н ла̄тӈы­тын толмащлавес.
9258,Та юи-па̄лт «Когда качало меня солнце» о̄с акв потыр хансыс.
9259,Тот такви о̄лупсатэ урыл хансыс.
9260,"Аквматнакт а̄тятэ купса о̄йка ёт картал ёнгыс, но̄х-патуӈкве ат ве̄рмыс."
9261,Тыима̄гыс купса о̄йка ня̄врам ёт-вистэ.
9262,Пыг такви палтэ̄т рӯпи­тым о̄ньщистэ.
9263,"Ты а̄ти, а̄тятэ ётыл колхоз кӯщаиг е̄м­тыс."
9264,Тамле о̄лупсатэ та о̄лыс.
9265,Ётыл 1971 та̄лт Юван «Языческая поэма» нэ̄пак хансыс.
9266,Ты нэ̄па­ке̄т са̄всыр порат хансы­глам стиханэ акван-атсанэ.
9267,Хум тыима̄гыс государст­венный премиял РСФСР майвес.
9268,"Потрыт нас хӯнтлуӈкве ро̄ви
Лӯпта э̄тпос ва̄т нупыл китыт хо̄талт «То̄рум Маа» музейт Юван Шес­талов намхо̄талэ кастыл «Аудиокнига» ма̄ньщи ла̄тӈыл та̄стувес."
9269,Тав хансум то̄ва стиханэ ань ищхӣпыӈ ут хосыт хӯнтлуӈкве ро̄ви.
9270,О̄лме палытыл пуссын аквъёт нёлса̄т арыгкем нэ̄пак хансыс ос та̄ратас.
9271,Ты проект Майя Макарова ва̄руӈкве номылматас.
9272,Тав НКО «Центр продвижения языков и культур обско-угорских народов» нампа организацият кӯщаиг рӯпиты.
9273,"Ты ва̄рмаль э̄лаль тотнэ ма̄гыс округ куль­тура депар­тамен­тыт рӯпитан ма̄хум нё̄тмил ва̄рсыт, та̄н олн мисыт."
9274,О̄выл нэ̄пак «Мӯтра йӣв» та̄ра­тавес.
9275,"Ань ос «Миснэ», «Ма̄кем ат», «Ма̄-вит э̄рыг», «Э̄тпос» ос мо̄т потрыт ма̄ньщи ла̄тӈыл та̄ратаве̄сыт."
9276,Ань ты нэ̄пак ловинь­тан колт «ЛитРес» интер­нет ло̄псыт ос хо̄нтуӈкве ро̄ви.
9277,Ты потрыт ка̄сыӈ хо̄тпа хӯнтлуӈкве ве̄р­миянэ.
9278,Телефон палт о̄с о̄ньщуӈкве ро̄ви.
9279,Тыгыл э̄лаль акваг тамле нэ̄пакыт хансуӈкве пата­вет.
9280,Ты потрыт пуссын Денис Вынгилев ищхӣ­пыӈ ут хосыт ёмщакв щё̄питасанэ.
9281,"Тав о̄выл та̄ратан нэ̄пак ловиньтым порат са̄ӈквылтап та̄н тув нё̄тумтас, тыщир хӯнт­луӈкве ёмас."
9282,Ты рӯпата урыл «То̄рум Маа» музей-колт Николай Чебоненко ма̄хумн потыртас.
9283,Ань о̄выл нэ̄пак «То̄рум Маа» музей кӯщайн Людмила Алфёрован мӯйлуптавес.
9284,"Ма̄хум мӯйлысыт
Та юи-па̄лт мӯй ма̄хум во̄р ма̄н «То̄рум Маа» музейн тотыглаве̄сыт."
9285,Тот памятник по̄хыт Юван Николаевич ка̄стувес.
9286,Тув Альбина Николаевна Мехнина э̄ще ос Людмила Александровна Алфёрова ёхталасыг.
9287,"Саранпа̄вылныл Галина Николаевна Ларионова, Хулюмсӯнт па̄вылныл Марина Тихоновна Двинянинова ос нэ̄пак хаснэ мо̄т хо̄тпат о̄лсыт."
9288,"Потрыт юи-па̄лт мӯй ма̄хум сып пуӈкын но̄х-ха̄хсыт, тот та̄н ма̄гсыла­ныл концерт щё̄пита̄л­вес."
9289,"Ма̄хум ё̄рнкол по̄хат са̄ӈквылтапыл са̄ӈквыл­тасыт, стихыт ловиньта­сыт, э̄ргыт э̄ргысыт ос йӣквыт йӣквсыт."
9290,"Э̄типāлаг пасан ва̄­рыг­лавес, мӯй хо̄тпат атыӈ хӯл исмитыт тыттуве̄сыт."
9291,Тот ка̄сыӈ хо̄тпа ща̄гтым о̄лыс.
9292,Юван Николаевич 2011 та̄лт яныг таквс э̄тпос атыт хо̄талт а̄тимыг е̄мтыс.
9293,То̄нт тав 74 та̄лэ о̄лыс.
9294,Тав Ханты-Мансийск ӯс по̄хат во̄рыӈ ма̄тэ̄т ёл-щё̄питавес.
9295,Конференция о̄лум порат ма̄хум тув о̄с ялсыт.
9296,"Ма̄н, ма̄ньщи ма̄хум, ты намыӈ-суиӈ хо̄тпа акваг номуӈкве патылув."
9297,"Хум потранэ ос стиханэ ловиньтаӈкве сака пӯ­мащ, тав ма̄ньщи мир ма̄гыс са̄в ва̄рыс, о̄лнэ-хӯлнэ накув э̄лаль тотыс."
9298,Тав хосытэ̄ныл ма̄н са̄в э̄лы мо̄т хо̄н ма̄т ва̄ӈкве патвесӯв.
9299,Николай МЕРОВ
9300,Лӯпта э̄тпос 21 хо̄талэ̄т «II Шесталовские чтения» нампа конференция «Та̄гт ма̄хум» сосса общинат ос «Югра лылые̄п» нампа организацият рӯпитан хо̄тпат Ханты-Мансийск ӯст ва̄рыгласыт.
9301,"Юван Шесталов хансум потрыт, стихыт урыл ос сосса мирыт пе̄с йис ва̄р­маляныл, ща̄нь ла̄тӈаныл э̄лаль хумус тотуӈкве э̄ри, та урыл наука, ханищ­тап, культура ос са̄в мо̄т ва̄рмалит щирыл рӯпи­тан ма̄хум тот потырта­сыт ос та̄нки докладаныл ловиньтасыт."
9302,"Ань коронавирус агм та̄рамламе ма̄гсыл акв ма̄т са̄в э̄лумхо̄ласытн ак­ван-атхатуӈкве ат ро̄ви, тыима̄гсыл конферен­циян ёхталам ма̄хум лāкква-уртве̄сыт."
9303,"Тāн Творчество колт, «То̄рум Маа» музейт ос А̄с-угор­ский ин­ститутт рӯпи­та­сыт ос та̄нки халанылт ищ­хӣпыӈ ут хосыт по­тыр­тасыт."
9304,"Эстонияныл, Венгрия­ныл, Францияныл ос Россия то̄ва ма̄ныл хо̄т­пат ёхталаӈкве Ханты-Мансийск ӯсн ат ве̄р­мысыт."
9305,Та̄нки хансум потраныл о̄с ищхӣпыӈ ут хо­сыт ловиньтасаныл.
9306,"О̄влэ̄т «Югра лылые̄п» нампа организацият рӯ­питан кӯщай нэ̄ Людмила Алферова ла̄тыӈ ла̄выс:
– Пе̄с йис пора та̄гыл тыт ма̄ньщи ос ханты ма̄хум о̄лэ̄гыт."
9307,"Та̄н та̄нки о̄лнэ ма̄наныл э̄руптэ̄гыт, янытлэ̄гыт."
9308,"Ты мирыт халт са̄в ка̄ркам, номтыӈ ос сымыӈ хо̄тпат о̄лэ̄гыт."
9309,"Мария Кузьминична Волдина, Еремей Дани­лович Айпин, Андрей Семёнович Тарханов, Юрий Кылевич Вэлла са̄в ёмас потрыт, стихыт ща̄нь ос рущ ла̄тӈыл хассыт."
9310,Юван Шесталов – мирн ва̄нэ хо̄тпаг о̄лыс.
9311,"Тав  стиханэ, потранэ са̄всыр ла̄тӈын толмащлаве̄сыт."
9312,"Ань тав хансум нэ̄пака­нэ ма̄хумн ловиньтавет, ма̄ньщи пе̄с йис ва̄рмалит урыл ва̄гыт ос та̄н о̄лупса­ныл о̄вылтыт пӯмща­лах­тэ̄гыт»."
9313,Мария Кузьминична Волдина ма̄ньщи о̄йка ёт са̄в та̄л ва̄йхатас.
9314,"Юван Шесталов ёт Ха̄льӯст акв­накт хумус хо̄нтхатыг­лас, та урыл конферен­цият потыртас."
9315,"Общественный ос внешний связь депар­тамент кӯщай ва̄ӈын нэ̄ Ирина Григорьевна Арканова округувт сосса мирыт пе̄с йис ва̄рмаля­ныл э̄лаль хумус тотавет, та урыл ла̄тыӈ ла̄выс."
9316,Округувт «Эринтур» нампа нэ̄пак та̄ратаве.
9317,"Ма̄н мāвт о̄лнэ хо̄т­пат хансум потраныл, стиха­ныл тув ва̄равет."
9318,Нэ̄пак хаснэ ма̄хум округ кӯщай нэ̄ па̄лныл касыл щирыл премиял мивет.
9319,"Ос 2013 та̄л­ныл ма̄ньщи, ханты ос ё̄рн хо̄тпат Юван Шеста­лов нампа олн-нё̄тмилыл миӈкв патве̄сыт."
9320,Ня̄врамыт ма̄гсыл ма̄ньщи ос ханты ла̄тӈыл «Витсам» ос «Хатлые» журналыг та̄ратаве̄г.
9321,Ос са̄в мо̄т э̄рнэ вармаль нупыл округ миркол па̄л­ныл олн та̄стыглаве.
9322,Светлана Динисламова Юван Шесталова урыл о̄с потыртас ос такви хансум стихе «Юван о̄йка» тот ловиньтастэ.
9323,"Тав ла̄выс, мо̄тыт та̄л ма̄ньщи о̄йка 85 та̄лэ то̄влынӯв, ты кастыл та̄н хӯрмит конференция 2022 та̄лт ва̄руӈкве номсэ̄гыт."
9324,Ты юи-па̄лт мо̄т ма̄хум  та̄нки докладаныл о̄с ло­виньтасаныл.
9325,Та̄н хансум потраныл «Шесталовские чтения» нампа нэ̄пакн ань ва̄рве̄сыт.
9326,Людмила ТЕТКИНА
9327,Лӯпта э̄тпос ва̄т нупыл хӯрмит хо̄талт Ханты-Мансийск ӯс нэ̄пак ловиньтан колн Владимир Александрович Квашнин во̄виньта̄лвес.
9328,"Тав писателиг о̄лы, ма̄-вит, во̄руит урыл стихыт ос потрыт нэ̄пакн хансы."
9329,Ты хум о̄лупсатэ урыл потыртас ос такви стиханэ ма̄хумн тот ловиньтасанэ.
9330,"Владимир Александрович Ха̄льӯс район Саран­па̄вылт 1958 та̄лт самын патыс
."
9331,Школат лов класс а̄стламе юи-па̄лт э̄лы ма̄н минуӈкве сака ка̄сащас.
9332,Ос номтэ щирыл Воронеж ӯсн та минас.
9333,"Тот мощ о̄лыс, тувыл армиян лӯ­сытаӈкве тотвес."
9334,"Хӯлыт ос во̄руит ӯргалас
Тувыл Саранпа̄вылн ювле ёхтыс, о̄влэ̄т Сось­винский геологоразве­дочный экспедицият ке̄рныл щаӈквыт ва̄рим (токариг) рӯпитас."
9335,Ётыл тав Тобольск ӯс рыбо­промышленный техникум а̄стлас.
9336,Ос Саранпа̄выл ляпат овнэ я̄ хӯлыт ӯрга­лым рӯпитаӈкве о̄выл­тахтас.
9337,"Хум ты урыл ла̄выс:
– Са̄ртын Саквъя̄, Сӯкыръя, Я̄трия, Ма̄нья ос мо̄т я̄т хосыт са̄в ма̄нь па̄влыт ӯнлысыт."
9338,"Тот са̄­выӈпāлэ ма̄ньщи ма̄хум о̄лсыт, ам та̄наныл пуссын ёмщакв ва̄санум."
9339,Та̄н йис ма̄нанылт нот палытыл хӯл алыщлым о̄лсыт.
9340,"Ам тот рӯпитаӈкве ат тахсум, ма̄хум сорх, сӯкыр ос мо̄т я̄ӈк хӯл пувнэ̄ныл порат, та̄наныл штрафыл пинуӈкве э̄рыс."
9341,"Ам сосса ма̄хум сака э̄руптыянум, тыи ма̄гыс та̄кыщ ат лю̄камтасанум."
9342,Тамле ва̄рмаль а̄нумн ат мӯстыс.
9343,"Тот хӯл ӯргалым нёлолов та̄л рӯпитасум, по̄хын та минасум."
9344,Владимир Александро­вич Тюменский универси­тетт охотовед-биологыг ханищтахтас.
9345,Пыг а̄тятэ̄н ма̄ньта̄гыл во̄рн тотыг­лавес.
9346,Тот о̄лнэ ма̄-витэ сака э̄руптастэ.
9347,Во̄руит са̄выг хультуптан ма̄гыс сыме сака ща̄ргыс.
9348,Хӯлыт ӯргалам юи-па̄лт тав Саранпа̄вылт охотоведыг рӯпитаӈкве патхатыглас.
9349,Во̄руит ӯргалым ос матахмат та̄л рӯпитас.
9350,"Аквматнакт тамле ва̄рмаль е̄мтыс, пуссын предприятият акван-тӯлуӈкве патве̄сыт, тав сокращение щирыл по̄хын та паттувес."
9351,"Такви олн сэ̄лыс
Владимир Александ­ро­вич хунь рӯпата та̄л хультыс, пенсият иӈ ат о̄лыс."
9352,Ще̄мьятэ ма̄гыс хотмус олн сэ̄луӈкве э̄рыс.
9353,Ос хум пилорама ёвтыс.
9354,Та порат па̄вылт са̄в хо̄тпат рӯпатта̄л е̄мт­сыт.
9355,Матахмат хо̄тпа такви палтэ рӯпитаӈкв висанэ.
9356,"Та̄н колыт ӯнттын хо̄тпат ма̄гыс пāртыт сылсыт, ис­насыт, āвит та̄стысыт ос мо̄т э̄рнэ рӯпата ва̄рсыт."
9357,Тыщир олн ты сэ̄лыс.
9358,"Тот мощ рӯпитас ос па̄выл мирколн во̄ввес, пе̄нщин ос солярка тыналан кӯ­щаиг рӯпитаӈкве патту­вес."
9359,Хум тот ань тыг мус рӯпиты.
9360,"Мāнь порат о̄лум вāрмаль
Потыртамме̄н халт, Владимир ма̄ниг о̄лме поратэ номылматыгластэ ос а̄нумн акв потыр по­тыртас."
9361,То̄нт тав хо̄т та̄лэ то̄влыс.
9362,Тэ̄лы порат а̄тя­тэ̄нтыл Ма̄нья хосыт во̄р­колн лувыӈсуныл хусах­кем ве̄рыста минасы̄г.
9363,Тот Артём-Ще̄ман ма̄ньщи хум о̄лыс.
9364,"Тав яныг хо̄н­тын о̄с тотыглавес, тот ня̄лын саквата̄лвес."
9365,Яныг­па̄ла хо̄тпа такви па̄влэ̄т во̄раим ос хӯл алыщлым акваг яласас.
9366,"Владимир Алексан­дрович ла̄выс:
– Э̄типа̄лаг лё̄ӈхыт минымаме̄нт, ам сунт хуясум, нумын ханнэ совыт нупыл суссум."
9367,Аквматэ̄рт амки­ротумт стихыт ловинь­таӈкве та о̄вылтах­тасум.
9368,Ла̄тӈыт та̄нки номтыт тэ̄луӈкве патсыт.
9369,"Во̄рколн ёхтысаме̄н, тот пӯрлахтын кастыл ма̄хум пасан ва̄рсыт."
9370,"Артём-Ще̄ман колт ма̄хум пус­сын юртыӈыщ ӯнлахо̄лэ̄гыт, халанылт потраме̄гыт, матыр-а̄ти та ва̄ре̄гыт."
9371,"Ам кур по̄хын лю̄льсум, лё̄ӈ­хыт номтумн ёхтум стих ловиньтаӈкве та тӯлт­хатсум."
9372,"Яныгмам ма̄тем, юрт хо̄тпат, хӯл алыщлан, во̄­раян тэ̄лат урыл стихум атахкем кум ловиньтас­лум."
9373,"Ос та порат иӈ ма̄ниг о̄лсум, потранум ос стиханум нэ̄пакн ат хассанум."
9374,Ётыл ущ мощ­щал-мощщал акван-атуӈкве патсанум.
9375,"Потрыт ос стихыт хаснэ̄тэ урыл
1996 та̄лт Саранпа̄вылт пилыщмаӈ нак е̄мтыс."
9376,Тав юртэ Александр Марчук колта̄глыл а̄тимыг е̄мтсыт.
9377,Та̄н коланыл на̄ин ё̄свес.
9378,"Маныр тэ̄ла щирыл кола­ныл но̄х-пе̄ламлас, ань тыг мус нэ̄матыр ат ва̄ве."
9379,Ты нак е̄мтум паттат Владимир Александрович сыме сака та̄рвитыӈыг е̄мтыс.
9380,"То̄нт хум таквина̄­тэ̄н ла̄выс: «Ма̄н э̄лаль о̄лнэ наканув хунь на̄ӈ­ке̄гыт, хотты порат пуссын холэ̄в."
9381,Амки юи-па̄лумт матыр ла̄тыӈ хультуп­таӈкве э̄ри».
9382,Щар ма̄к та па̄сныл стихыт ос потрыт нэ̄пакн хансуӈкве та о̄вылтахтас.
9383,"О̄выл нэ̄паке
«Калёные ветра»
намтыстэ."
9384,2000 та̄лт ты рӯпататэ ма̄гыс янытлан нэ̄пакыл мӯй­луптавес.
9385,Ты ва̄рмаль ма̄гыс хум татем хот-ща̄гтыс.
9386,Тувыл э̄лаль номтыт о̄щнэ стиханэ ос потранэ акваг нэ̄пакн хансуӈкве патсанэ.
9387,Тав намыӈ-суиӈ Н.
9388,"Рубцов, А."
9389,Кольцов ос нэ̄пак хаснэ мо̄т хо̄тпат хансум потраныл са̄в ло­виньтас.
9390,Ла̄щал-ла̄щал ты ва̄рмаль ёмщакв ха­нищтастэ.
9391,"Ань такви ёмас ос пӯмащ потрыт, стихыт хансы."
9392,2014 та̄лт «Север – страна без границ» нампа мирхал касыл о̄лыс.
9393,Владимир Александрович тув ке̄тыглам потре ма̄гыс о̄выл ме̄стал майвес.
9394,"То̄нт тав Санкт-Петер­бург ӯс «Арктики и Ан­тарктики» нампа яныг музейн во̄виньта̄лвес, тот янытлавес."
9395,Та порат хум потранэ ос стиханэ са̄в ма̄т хассанэ.
9396,Тыима̄гыс мо̄т нэ̄пак хаснэ хо̄тпатн вāӈкве патвес.
9397,"Тав потранэ урыл э̄рыӈ нэ̄мхотьют ат ва̄­нув, матъёмас 2012 та̄лт Саран­па̄вылт интернет ва̄рвес."
9398,Владимир Алек­сан­дрович та̄ра такви стиханэ «Изба-читальня» ос «Стихи.ру» литера­турный ло̄псыгн ке̄туӈ­кве патсанэ.
9399,"Тот пуссын аквъёт на­лыманкем э̄рганэ ос стиханэ, потранэ хансым о̄лэ̄гыт."
9400,Ты хосыт ма̄хумн ва̄ӈкве та патвес.
9401,"Ань та ло̄псыгт ущты нэ̄пак хансуӈкве о̄вылтахтын хо̄тпатн нё̄ты, та̄н потра­ныл ос стиханыл э̄рнэ щирыл хансыянэ."
9402,"Оматэ
Елена Семёно­вна Квашнина
Саран­па̄выл школат о̄выл клас­сытт ня̄врамыт на­лыман нупыл хо̄т та̄л ханищ­тасанэ."
9403,"А̄тятэ
Александр Нестерович Квашнин
ос та школат ня̄врамыт ёт ка̄тыл са̄всыр пормасыт ва̄рыс."
9404,Э̄кваг-о̄йкаг па̄в­лыӈ ма̄хумн сака яныт­лавесы̄г.
9405,Владимир Александро­вич э̄кватэ ань Саран­па̄выл садикыт ня̄врамыт ӯргалым рӯпиты.
9406,Нэ̄г-хумыг кит ня̄врам янмал­тасы̄г.
9407,Яныг а̄гитэ̄н ДЮЦ «Поиск» организа­цият ня̄врамыт ханищтым рӯ­питы.
9408,Ма̄нь а̄гитэ̄н ос ты та̄л школат аквхуйплов класс а̄стлас.
9409,Ань э̄лаль ханищтахтуӈкве мины тах.
9410,Тамле ты ёмас кол­та̄гыл Саранпа̄вылт о̄лы.
9411,Николай МЕРОВ
9412,Ане̄квам Пелагея Павловна Алгадьева Хулюмсӯнт па̄вылт о̄лы.
9413,Ты та̄л яныгпо̄ль э̄тпос 25 хо̄талэ̄т 90 та̄лэ то̄влыс.
9414,Тав Хāӈласы па̄вылт самын патыс.
9415,Ты па̄выл Хулюмсӯнт ляпат пе̄с порат о̄лыс.
9416,Колхозыт ва̄рим порат та̄н ще̄мьяӈ та̄гыл Хулюмсӯнт па̄вылн ва̄нтласыт.
9417,То̄нт Ня̄хщамво̄ль рып­коопт рӯпитаӈкве о̄выл­тахтас.
9418,"Мо̄т нэ̄квет ёт пум ва̄рыс, пил ва̄тыс, во̄р сāг­рыс, мис посыс."
9419,Пенсиян миннэ э̄лы-па̄лт пе̄кар­нят ня̄нь ва̄рим рӯ­питас.
9420,О̄йкатэ̄нтыл Михаил Никитич ёт лов ня̄врам янмалта­сы̄г.
9421,Ка̄ркамыг рӯпитаме ос са̄в ня̄врам янмалтаме ма̄гсыл Пелагея Павловна ма̄глын тагатан «Медаль материнства» нампа по̄сыл майвес.
9422,1978 та̄лт ане̄квам «Мать-героиня» намыл ос ма̄глын тагатан «Мать-героиня» по̄сыл  майвес.
9423,Аквта порат СССР Верховный Совет президиум палныл ос янытлан грамота-нэ̄па­кыл ке̄твес.
9424,"Ане̄квам ма̄щтырлаӈ­кве сака ха̄сы, тав ма̄нь­щи супыт ос мо̄т маснутыт ёмащакве ю̄нтыс."
9425,"Ань самаге ат на̄ӈке̄г, ю̄нс­хатуӈкве ат ве̄рми."
9426,Хулюмсӯнт па̄вылт музей ва̄рим порат ане̄квам пе̄с ма̄ньщи пормасыт тув о̄с тотсанэ.
9427,"Са̄сныл ва̄рим хусапыт, сакныл сагим турло̄псыт ос мо̄т ма̄ньщи маснутыт тув мӯйлуптасанэ."
9428,"Ане̄квам ка̄ркамыг рӯпитас, са̄в ня̄врам ян­мал­тас, э̄рнэ ва̄рмаль округув ма̄гсыл тотыс."
9429,Ам таве э̄руплылум ос намхо̄та­лыл янытлылум.
9430,Ксения Кутляева
9431,"Сайнахова Татьяна Алексеевна, тав такви о̄парищ наме Неттина, Сӯкыръят о̄лыс."
9432,Ань ты нэ̄ о̄лупсатэ урыл ма̄н рӯпитан колувн Тэ̄к па̄вылт о̄лнэ ханты э̄ква Зоя Абрамовна Новьюхова пищма те̄тыс.
9433,Тав потре ань э̄лаль ловиньтэлы̄н.
9434,Татьяна Алексеевна – ты ам щаще̄квам тав увщитэ о̄лыс.
9435,"Та̄н Хосом-курт нампа па̄вылт о̄лсыт, ты па̄выл Тэ̄к ляпат ӯн­лыс."
9436,"А̄ще - Алексей Нико­лаевич Неттин, тэ̄н э̄кватэ̄нтыл хо̄т ня̄врам о̄щсы̄г – нила а̄ги ос тит пыг."
9437,О̄лум па̄вланылт лувыт ос мисыт о̄щсыт.
9438,"Са̄лыяныл ляпа рӯтанылн Нё̄рыт ляпат ӯрве̄сыт, Сыня я̄ ва̄тат."
9439,"Нила поснэ мисаныл юв хунь ёхтэ̄гыт, а̄гит ка̄сыӈаныл такви мисэ посытэ."
9440,Оманыл та сыс матыр мо̄т колсори рӯпата ва̄рыс.
9441,"Пум аквъёт са̄грысыт, таса̄вит пум та̄нанылн та э̄рыс."
9442,Тамле ка̄ркам колта̄гылт а̄ги ты яныгмас.
9443,"Хӯл ма̄гыс миннэ ма̄хум урыл
Пе̄с порат Саквъя̄ныл са̄в ма̄ньщи хо̄тпа хӯл пувуӈкв А̄сн ялсыт."
9444,"Я̄ хосыт А̄с нупыл миннэ̄­ныл порат па̄г акваг хои­гласыт, та̄н коланылт э̄т хӯлсыт."
9445,"То̄нт ма̄хум пус­сын юртыӈыщ о̄лсыт, ха­ла­нылт хотмус потырта­сыт – акват ханты ма̄хум, мо̄­таныт ос ма̄ньщи хо̄тпат."
9446,Ювле ос та̄глыӈ ха̄пыл товсыт.
9447,"Аквмат порат та̄н ётаныл Григорий, Сӯкыръя пыг, о̄лыс, Татьяна ка̄са­ламтэ, татем та ща̄гтыс."
9448,"Халэ̄нт ва̄йхатасы̄г ос потыртахтасы̄г, а̄ги тав ётэ тах ои."
9449,Ма̄хум А̄сн хӯл пувуӈкв та минасыт.
9450,"Таквсы ювле миннэ̄ныл порат, о̄ста ты па̄вылн ёхтысыт."
9451,Э̄ти Григорий ос Татьяна ма̄нь­ха̄пн та̄лсы̄г ос та оясы̄г.
9452,"А̄лпыл Татьяна а̄ще ос каӈке ка̄саламыг, а̄гитэ̄н юн а̄тим."
9453,"Юил ха̄пыл та минмыгтасы̄г, хо̄нтсаге̄н."
9454,А̄ги ювле та тотвес.
9455,"Григорий ла̄ввес, а̄ги нэ̄г тотуӈкв те таӈхи, таве хайталаӈкве тэ̄лы вос ёхтэ̄гыт."
9456,"Тэ̄лыиг та е̄мтыс, акв­матнакт са̄лыӈ суныӈ ма̄хум ты ёхтысыт."
9457,"Я̄ӈк са̄лы йӣрыг тӯщтысаныл, са̄в мӯйлупса, маснут ёт-тотсыт – мольщаӈыт, сахи, ва̄ит, ня̄рат."
9458,Татьяна Сӯкыръян та тотвес.
9459,"Та̄л минас, а̄ще Сӯкыръян мӯйлуӈкв о̄с ялыс."
9460,Ёма­щакв тот мӯйлыс.
9461,"Сāв ня̄врамыӈ колтāгыл о̄лыс
Ты колта̄гылт аквхуй­плов ня̄врам самын пат­сыт."
9462,"Нэ̄г-хумыг са̄лыӈколт акваг яласасы̄г, са̄т ня̄­врамаге̄н а̄тимыг е̄мтсыт."
9463,"Туп нила ня̄враманэ̄н хультсыт – Николай, Елена, Марфа ос Степан."
9464,Григорий Павлович а̄щаныл 1938 та̄лт Ханты-Мансийск ӯст наска̄ссыг порслувес.
9465,"Нэ̄пакт тох хансым о̄лы:
– Сайнахов Григорий Павлович, Сӯкыръят 1892 та̄лт самын патыс."
9466,Са̄лы ӯрнэ хум.
9467,1937 та̄лт ва̄т сāграпнал э̄тпос 5 хо̄талэ̄т пуввес.
9468,Омский УНКВД сутытавес.
9469,Ханты-Мансийск ӯст 1938 та̄лт та̄л котиль э̄тпос 21 хо̄та­лэ̄т насска̄сыг порслувес.
9470,Тох нэ̄кве о̄йкатэ та̄л та хультыс.
9471,Такте̄т ня̄вра­манэ янмалтасанэ.
9472,"Яныг пыге Николай хо̄нтлын ма̄н тотвес, ювле аты ёхтыс, тот хо̄т патыс."
9473,Ма̄нь пыге Степан ёт Татьяна Алексеевна 1961 та̄лт Тэ̄к па̄вылн ёхталас.
9474,Ляпа рӯтанэ ёт хо̄нт­хаты­глас.
9475,"То̄нт тав такви ханты ла̄тӈе̄тыл лю̄льсаӈ потыр­тас, халанылт ма̄ньщи ла̄тӈыл потыр­тасыт."
9476,Та юи-па̄лт ос Тэ̄к па̄вылныл ляпа рӯтанэ Сӯкыръян ялсыт – тит увщияге а̄гияге̄н ёт.
9477,"Татьяна Алексеевна 1972 та̄лт а̄тимыг е̄мтыс, тав 81 та̄лэ мус олыс."
9478,"Ань ты колта̄гылныл минам яныг рӯт са̄всыр па̄влытт о̄лэ̄гыт – Саран­па̄вылт, Кульпаст, Ха̄льӯст, Тэ̄к па̄вылт."
9479,"Та̄н халанылт ва̄йхатэ̄гыт, пе̄с рӯтаныл ат ёрувлыяныл."
9480,"Пуста̄гыл вос о̄лэ̄гыт, пӯс ка̄т, пӯс ла̄гыл."
9481,Зоя Абрамовна Новьюхова те̄тум потре ма̄ньщи ла̄тӈыл Валентина УЗЕЛЬ хансыстэ.
9482,Округувт рӯпата та̄л о̄лнэ хо̄тпат ма̄гыс «Ханты-Мансийский центр труда и занятости населения» нампа кол рӯпиты.
9483,Та̄н ма̄хумн рӯпата кинсуӈкве нё̄тэ̄гыт.
9484,"Ма̄н газетавн ке̄тум, потыраныл э̄лаль ловиньтэлы̄н."
9485,Ханищтахтын ма̄ныл а̄стлам ма̄ньлат хо̄тпат щар о̄влэ̄т та̄нки ма̄гсыла­ныл э̄рнэ ос ёмас рӯпата хо̄нтуӈкве номсэ̄гыт.
9486,Ты ва̄рмаль щирыл округувт «Центр труда и занятости населения» кол рӯпиты.
9487,Тот рӯпата та̄л о̄лнэ хо̄т­пат нё̄тавет.
9488,Та колт рӯпитан хо̄т­пат мо̄т са̄всыр тэ̄ла о̄с ва̄ре̄гыт.
9489,"Ань школа а̄ст­лам ня̄врамыт манхурип специальность щирыл училищат манос универ­ситетт э̄лаль ханищтах­туӈкве ка̄саще̄гыт, та̄н хӯлтыяныл."
9490,Тот студентыт ос яныг­пāла хо̄тпат о̄с нё̄тавет.
9491,Тувыл ня̄врам ёт юн ӯн­лын нэ̄квет нё̄тмил винэ ма̄гыс тув ёхтуӈкве ве̄р­ме̄гыт.
9492,Тот ты ма̄хум матыр профессия хосыт э̄лаль ханищтах­туӈкве нё̄та­вет.
9493,"Тув ёхтын хо̄тпат та̄ра ла̄вавет, о̄влэ̄т та̄н киты­глаӈкве патавет - та̄н хоты профессия щирыл рӯпи­таӈкве ве̄рме̄гыт, ты тэ̄ла ёмщакв та̄ра-пат­таве."
9494,Рӯпата та̄л о̄лнэ хо̄т­пат акваг тот нё̄тавет.
9495,"Хо̄тпа рӯпата хо̄нтуӈкве ат ве̄рми ке, тав мо̄т про­фессия щирыл ханищ­тахтын магыс хотталь ке̄туӈкве ве̄рмаве."
9496,Тот ма̄хумн нилахуйплов та̄ланыл то̄влын юи-па̄лт нё̄тмил ва̄раве.
9497,"Ищхӣпыӈ ут хосыт
www.job.adm­hmao.ru
ло̄псын нё̄тмил во̄внэ ма̄гыс хансуӈкве ро̄ви."
9498,Тот «личный кабинет» ва̄руӈкве э̄ри.
9499,"Тувыл Госуслуга хосыт «гражда­нам» ло̄пс пун­сэ̄н, э̄лаль «услуги в элек­тронном виде» нампа мāт тот «про­фес­сиональная ориен­тация» ло̄пс хон­тэ̄н."
9500,Тот нэ̄пакт на̄нки урын­тыл потыр хансэ̄н ос «Ханты-Мансийский центр занятости населе­ния» нампа ло̄псын ке̄тэ̄н.
9501,Ётыл на̄нанн ювле хӯлтнэ ла̄тыӈ тах ёхты.
9502,Рӯпитан ма̄н ке̄тнэ нэ̄­пакыт э̄рнэ щи­рыл хан­суӈкве ты колт нё̄таве̄н.
9503,Тот рӯпата минэ кӯщай ёт потыртаӈкве ханищ­та­ве̄н.
9504,"Тувыл хоты ма̄т рӯ­пата кинсуӈкве, тот хӯл­таве̄н тах."
9505,"Ты кол адресэ тамле:
Ханты-Мансийск ӯс, Карла Маркса ӯсхулы, 12 колэ, 1 этаж, 1 колнак."
9506,"Тув ёхтынэ̄н порат, тамле нэ̄пакыт ёт-о̄ньще̄н:
- на̄нки намнэ̄пакын (паспорт);
- ханищтахтын ма̄ныл а̄стлам диплом-нэ̄пакын;
- а̄гмыӈ-мосыӈ хо̄тпатн ёт пусмалтахтын нэ̄пак о̄ньщуӈкве э̄ри."
9507,Матыр китыглахтын ма̄гыс «Ханты-Мансийск ӯс центр занятости насе­ления» колн ты телефон хосыт свонитэ̄н: 8(3467) 32-21-88 ос ты юи-па̄лт 115 нё̄тумтэ̄н.
9508,"Та̄н электронный почтаныл:
hm4_czn@admxmao.ru
Ты потыр Ирма Вольдемаровна Шрайнер ке̄тыстэ, ма̄ньщи ла̄тӈыг Николай МЕРОВ хансыстэ"
9509,Ты э̄тпос о̄выл хо̄талэ̄т Пенсионный фонд колт кӯщаиг о̄лнэ нэ̄ Татьяна Зайцева ля̄ххал тотнэ ма̄хум акван-атыгласанэ.
9510,"Тав потыртас, ты э̄тпосныл хоты нэ̄квет ос ня̄врамыт олн-нё̄тмилыл миӈкв патавет."
9511,"Тӯяг яныгпо̄ль э̄тпост Россия Президент Владимир Путин мирн ла̄тыӈ те̄тыс, то̄нт тав потыртас – ма̄н э̄лаль хумус о̄луӈкв патэ̄в, яныг кӯщаит маныр рӯпата ва̄руӈкв тах патэ̄гыт, ня̄врамыт ос нэ̄квет ху­мус нё̄тавет."
9512,Ань мирн олн ойтнэ пора та ёхтыс.
9513,Ты э̄тпос о̄выл хо̄талныл йильпи олн-нё̄тмилыл та̄рвиты­ӈыщ о̄лнэ нэ̄квет ос а̄щ манос ща̄нь та̄л яныгман ня̄врамыт миӈкв тах па­тавет.
9514,"Ос ка̄сыӈ ще̄мья ат нё̄таве, хотьют нуса тотым о̄лы ос мощща олн сэ̄лы, туп та̄н нё̄туӈкв тах пата­вет."
9515,"Нэ̄квет урыл
Ань нэ̄квет ня̄врам о̄ньщуӈкв сака ат ка̄са­ще̄­гыт."
9516,"Та̄нанылн хотмус нё̄тнэ ма̄гыс тамле йи­льпи ва̄рмаль тах ва̄раве – та̄н та̄рвитыӈыщ те о̄лэ̄гыт ос ле̄ккарыт палт уральтахтуӈкв са̄ртын те ёхтысыт, та̄н ка̄сыӈ э̄тпос ня̄враманыл самын патнэ мус
8 со̄тыра 750 солко̄­вил
миӈкв патавет."
9517,"Ос сэ̄лнэ олнаныл пуссын акван тах ловинь­тавет, о̄йкатэ манах олн сэ̄лы, нэ̄кве такви манах олн сэ̄лы."
9518,"Ос ты олныт акван хунь ловиньтавет, та̄н «прожиточный мини­мум» олнытыл мощща­нувег вос о̄лэ̄гыт."
9519,Ань ма̄н округувт акв хо̄тпа ма̄гыс тыса̄вит олн хансым о̄лы – 17 со̄тыра 544 солко̄ви.
9520,Ня̄врамыт ма̄гыс - 16 со̄тыра 306 солко̄ви.
9521,"Нэ̄г-хумыг ты олнытыл мощщанув солко̄ви ка̄тн те выгы̄г, туп то̄нт та̄рви­тыӈыщ о̄лнэ нэ̄кве ка̄сыӈ э̄тпос ты олныл миве."
9522,"Ня̄врамыт о̄с тах нё̄тавет
Татьяна Зайцева ань ла̄выс, ма̄н округувт
9 со̄тыра хо̄тпа
та̄нт­те̄ныл ня̄враманыл янмал­ты­яныл, рущ ла̄тныл та̄н ла̄вавет – «одинокий родитель»."
9523,"Та̄н ка̄сыӈ э̄т­пос
8 со̄тыра 153 сол­ко̄вил
мивет."
9524,"Ня̄врам намнэ̄паке̄т а̄ще наме хансым ат те о̄лы, то̄нт нэ̄кве тох ты ла̄ваве."
9525,"Ос хотты нэ̄ ня̄в­раме намнэ̄паке̄т матыр нам те хансыс, тав нё̄­туӈкв ат патаве."
9526,"Ос ма̄к тамле ва̄рмаль та̄ра-паттаве, нэ̄ манах олн сэ̄лы."
9527,"Тав мощща олн те выг, то̄нт тав нё̄таве."
9528,"Мощ са̄внув те выг, тав тах ты пособие-олныл ат миве."
9529,"Школан ялантан ня̄врамыт урыл
Во̄ртур э̄тпос о̄выл хо̄талныл школан ялантан ня̄врамыт о̄ста 10 со̄тыра солко̄вил миӈкв патавет."
9530,"Ань манах та̄л яныт ня̄врамыт нё̄тавет, кӯщай нэ̄ ат ла̄выс."
9531,"Мощ ётылнув Россия Президент Владимир Путин хӯлтнэ ла̄тыӈ тах хансы, то̄нт тах та̄ра-паты – хоты ня̄врамыт ты олн-нё̄тмилыл тах мивет."
9532,Ты олныт туп акв щёс мивет.
9533,Омат-а̄тят ня̄враманыл школан миннэ э̄лы-палт маснут ос мо̄т э̄рнэ пормас вос ёвтэ̄гыт.
9534,"Та̄н олнаныл о̄с тах ёмащакв ловиньта­вет, мощща олн те сэ̄лэ̄гыт – нё̄тавет."
9535,"Мощ са̄внув олн те выгыт, нё̄туӈкв ат пата­вет."
9536,"Ты кӯщай нэ̄ ла̄выс, ты олн винэ ма̄гыс заяв­ление-нэ̄пак хансум ка̄­сыӈ хо̄тпа сэ̄лнэ олнанэ налоговый инспекция та̄ра уральтыяныл."
9537,"Тот осн-паттаве, хо̄тпа манах олн сэ̄лы, тавен олн миӈкв э̄ри ман а̄ти."
9538,Т.
9539,"Зайцева лāвме щи­рыл, ты нё̄тмил туп «Мир» нампа олныӈ карточкан та̄н те̄туӈкв патыяныл."
9540,"Хо̄тпа тамле карта ат те о̄ньщи, тав вос молях банкын ялы ос тамле карта вос ва̄ри."
9541,"Ат те ва̄ри, ты олнанэ тах нас ка̄тын миӈкв патавет."
9542,"Пенсия-олн винэ махум урыл кӯщай нэ̄ ла̄выс, та̄н э̄лаль те рӯпитэ̄гыт, пенсия-олнаныл о̄с мощ но̄х-нё̄тавет."
9543,"Ка̄сыӈ хо̄тпа пенсиятэ я̄нас щирыл ловиньтаве – тав та̄л сыс манаса̄вит солко̄ви тув ойтыс, рущ ла̄тныл та̄н ла̄вавет – «пенсионный балл», та щирыл пенсиятэ мощ но̄х та нё̄таве."
9544,Валентина УЗЕЛЬ
9545,Ань ул ка̄сыӈ школат музей колнак о̄лы.
9546,Ханты-Мансийский район Кышик па̄вылт музейт Светлана Васильевна Фатеева рӯпиты.
9547,Тав такви рӯпататэ урыл мощ потыртас.
9548,"Тав ты па̄вылт самын патыс, тот яныгмас."
9549,Ханищтахтуӈкв а̄стламе юи-па̄лт тав интерна­тыт воспитателиг о̄лыс.
9550,"Тувыл тав школа музейн рӯпитаӈкв во̄ввес, тот юи-о̄выл та̄лытт рӯпиты."
9551,"Светлана Васильевна ла̄выс, па̄вылт о̄лум нэ̄ Елена Николаевна Спасенникова ты музей ва̄руӈкв номылматас."
9552,То̄нт тав школат ня̄вра­мыт ханты ла̄тӈын ха­нищтасанэ.
9553,"Уроканэ пӯмщиг вос о̄лэ̄гыт, тав аквматнакт ня̄врамытн ла̄выс, та̄н урокытн пе̄с пор­масыт вос тотэ̄гыт."
9554,Тох ла̄щал-ла̄щал пормасыт та са̄вмысыт.
9555,"Я̄нас кол­накыл май­ве̄сыт, ос тот музей та ва̄рвес, кӯщаиг Софья Андреевна Лазарева тот рӯпитас."
9556,Ты ханты нэ̄ ос сака са̄в пе̄с йис пормас атыс.
9557,Тав ё̄ре хосыт па̄в­ланылт мо̄т музей о̄с ва̄рвес.
9558,"Па̄выл кант во̄рщахыл о̄лы, тот ханты ма̄хум во̄рколаныл ос сӯмъя­ханыл ӯнттувесы̄г, а̄ращ ва̄рвес ос мо̄т-мо̄т пор­масыт атве̄сыт."
9559,"Та музей рӯпитаме сыс тув яныг­па̄ла ханты хо̄тпат акваг ялантасыт, та̄н ма̄гсыла­ныл тот са̄всыр ял­пыӈ хо̄талыт ва̄рыглаве̄сыт."
9560,"Па̄вылн ёхталан муй хо̄тпат тув о̄с тотыгла­ве̄сыт, та̄н ма̄гсыланыл матыр тэ̄нут тот па̄йт­вес – хӯл исмитыл, луп­таӈ ща̄ил айтве̄сыт."
9561,"Ань юи-о̄выл ат та̄лтем во̄р­щахылт о̄лнэ музей ат рӯпиты, нэ̄мхотьют тув ат яланты."
9562,"Нас хотьют ка̄сащи, такви тув нас щалтсы."
9563,Школат о̄лнэ музейт ань са̄в пе̄с пормасыт о̄ньщавет.
9564,"Нэ̄ титыглас­лӯв, хоты пормас щар ма̄к пе̄сыг о̄лы?"
9565,"Тав ювле ла̄выс, та̄н пе̄с пальсак о̄ньще̄гыт, тав ты щар пе̄сыг о̄лы, таве музейн Молданова Мария то­тыстэ."
9566,Ос ня̄врамыт ёнгал­тан ма̄гыс тот сака са̄в ёнгил о̄лы.
9567,"Школат ха­нищ­тахтын ня̄врамыт ураконыл халт тув акваг ёх­талэ̄гыт, мощ ёнге̄гыт, тувыл ювле уроканылн та ха̄йтэ̄гыт."
9568,"Суссылтап о̄вылтыт
Ты та̄лт музеянылт акв пӯмыщ суссылтап щё̄пита̄лсыт."
9569,"55 та̄л ювле хультум порат па̄­вланылт рӯпитам гос­промхоз урыл са̄всыр пе̄с нэ̄пакыт, сыресыр пормасыт ос хурит тот акван-ат­саныл."
9570,1960-ыт та̄лытт ма̄н округувт тамле кол са̄в пусвес.
9571,"Тув па̄влыӈ ма̄­хум пил тотсыт, во̄руй­сов мисыт."
9572,Ты хосыт та̄н олн мощ сэ̄лсыт.
9573,"Ханты-Мансийский районт госпромхоз о̄с ва̄рвес, тув ляпат ӯнлын па̄влыт хасве̄сыт."
9574,Кышикт ос ПОХ (рущ ла̄тӈыл тав тох ла̄ввес – про­мысло-охотничье хозяй­ство) пусвес.
9575,Тот рущ хум Виктор Георгиевич Подпругин во̄раян хо̄тпаг рӯпитас.
9576,"1966 та̄лт тав Ханты-Мансийск ӯсн во̄ввес, ла̄ввес – «Ханты-Мансийский госпром­хоз» кӯщаиг вос о̄лы."
9577,Тот кӯщаиг о̄лум хум Ф.И. Усенко сака са̄в олн вис ос государстван яныг а̄рнта ва̄рыс.
9578,"Йильпи кӯщай
Хум ка̄сащас, та па̄с­ныл ма̄нь па̄влыӈ ма̄тт о̄лнэ мир ёмащакв о̄луӈкв та патсыт."
9579,"Та̄н рӯпатал майве̄сыт, о̄лнэ колыл ӯнттуве̄сыт."
9580,"Нэ̄квет, хумыт пуссын тот рӯпитасыт."
9581,"То̄нт Кышик па̄вылт пе̄рма ӯнттувес, тот лэ̄­пакыт ос сэ̄мыл охсарыт янмалтаӈкв патве̄сыт, са̄в мис о̄щвес."
9582,"Тӯяг пуссын хӯл пувсыт, щапак сол­вал­тасыт ос то̄слысыт."
9583,"Тув порат нэ̄квет пил ва̄т­сыт, ла̄хыс атсыт, па̄кв­сам ва̄рсыт."
9584,Хум хо̄тпат ос пум ва̄р­сыт.
9585,"Тэ̄лы порат хумыт во̄раясыт, са̄лы ӯрим яла­сасыт."
9586,Нэ̄квет ос суве­ни­р­ный цех-колт ма̄щ­тыр­лым ю̄нс­хатасыт.
9587,"Ты кӯщай хум рӯпи­таӈкв о̄вылтахтаме па̄с­ныл ма̄нь па̄влытт са̄в йильпи о̄лнэ кол, па̄выл миркол, ня̄врамыт кол ӯнттувес."
9588,То̄ва хум хо̄тпат йӣвныл са̄всыр пормас ёргуӈкв ханищтаве̄сыт.
9589,Госпромхоз Кышик па̄вылт рӯпитаме порат па̄влыӈ хо̄тпат тāкыщ о̄щве̄сыт.
9590,"Кӯщаяныл ка̄­сыӈ хо̄тпа такви ураль­тастэ, нэ̄мхотьют ул вос савлахты, рӯпатаныл ёма­щакв вос ва̄рияныл, ха­ланылт кассыт."
9591,"Па̄вла­нылт ка̄сыӈ та̄л акв-акв хо̄тпа но̄х-патыглас, тав ме̄­талил манос грамота-нэ̄­пакыл янытлавес."
9592,"1970-1980 та̄лытт нэ̄квет ю̄нтум сувенирыт пуссын мо̄т ма̄н тынала­ве̄сыт, ты хосыт титса̄т-хӯрумса̄т со̄тыра солко̄ви госпромхоз сэ̄лыс."
9593,"1984 та̄лт Кышик пе̄рмат рӯпитан нэ̄квет янытлаве̄сыт – Л.Г. Айтукова, В.Д. Косарева, В.И. Тарлина, В.Я. Фищук."
9594,"Пил ва̄тум ма̄хум халт ос ты хо̄тпат но̄х-патсыт – А.Л. Венго (800 тила), Е.А. Хоров (845 тила), Д.Н. Артямов (705 тила)."
9595,Тāн Ханты-Мансийский районт ма̄к са̄в пил ты ва̄тсыт.
9596,Ань ты хо̄тал мус па̄вылт о̄лнэ мир Виктор Георгиевич кӯщаяныл ёмас ла̄тӈыл номыл­ма­тыгла̄лыяныл.
9597,Тамле ёмас кӯщай хо̄тпа ань а̄тим.
9598,"1980-ыт та̄лытт гос­промхоз «Ханты-Мансий­ский» Россия янытыл щар ма̄к ёмас рӯпитан колыг ла̄ввес, са̄в хо̄тпа янытлавес."
9599,2004 та̄лт Ханты-Мансийский район Троица па̄вылт о̄лнэ школа тав наме̄тыл пин­вес.
9600,Ты та̄л хум 85 та̄лэ то̄влынув.
9601,Тав яныг нам­хо̄талэ кастыл Кышик па̄вылт ты суссылтап ты ва̄рвес.
9602,Валентина УЗЕЛЬ
9603,"Ам а̄тям Алексей Владимирович Алгадьев яныг ма̄ньщи ще̄мьят яныгмас, хо̄т увщи ос э̄щ халт тав акв пыг."
9604,А̄тям 1972 та̄лт ма̄нь­поль э̄тпос 31 хо̄талэ̄т Ня̄хщамво̄ль па̄вылт самын патыс.
9605,"Та па̄вылт хӯрум класс мус ханищ­тахтас, тот увщиянэ ёт интернатт о̄лыс."
9606,"Тав потырта̄лас, то̄нт оматэ ос а̄тятэ туп ӯщ­лахтын порат ва̄щинь­тасаныл, тэ̄лы та̄н лувыӈ суныл ос туи мотор-ха̄пыл юв то­тыгла­ве̄сыт."
9607,Щаще̄квам ос опам то̄нт Ме̄ӈквъя па̄вылт о̄лсы̄г.
9608,Ме̄ӈквъя – Алгадьевыт та̄н па̄в­ланыл.
9609,"Та̄н мис ос лув о̄щсыт, а̄тям увщиянэ ос э̄щанэ ёт туи пум ва̄руӈ­кве акваг тотыгла­ве̄сыт."
9610,О̄пам Владимир Васильевич Алгадьев пе̄с йис ва̄рмалит ва̄нэ хо̄т­паг о̄лыс.
9611,Са̄ӈквылтаӈкве ха̄сыс.
9612,Ӯй йӣквнэ порат са̄ӈквылтаӈкве во̄выгла­вес.
9613,"Щаще̄квам Варвара Васильевна мо̄йтыт, пе̄с потрыт, э̄ргыт са̄в ва̄с."
9614,"А̄тям школа Хулюмсӯнт па̄вылт а̄стлас, тувыл Ня̄хщамво̄ль пром­хозт во̄раян хумыг рӯ­питаӈкве патхатас."
9615,"Тав а̄тятэ ёт хӯл алыщлым, во̄раим яласас."
9616,"Ань пыге, ам а̄пщигри­щум Дима, аквта щирыл во̄раӈкве ханищтытэ."
9617,"Промхоз рӯпататэ ёл-по̄илттавес, тав Хулюм­сӯнт па̄вылт рӯпитаӈкве патыс."
9618,Ань са̄в та̄л «Сосьвинский ЛПУ МГ» нампа организацият на̄й харыгтан хо̄тпаг рӯпиты.
9619,"Ам омам Оксанэ Алек­се­евна Алгадьева, такви о̄парищ наме Хозумова."
9620,Ло̄пмус – тав яныгмам па̄влэ.
9621,Ма̄н ва̄тихал тув яланта̄лэ̄в.
9622,"Ам кит э̄щ Каролина ос Снежана о̄ньще̄гум ос акв апщи, тав наме Дима."
9623,Диана Алгадьева
9624,Наталья Константи­новна Тасманова Ня̄х­щамво̄ль па̄выл школат  ня̄врамыт ма̄ньщи ла̄тӈын са̄в та̄л ханищтасанэ.
9625,"О̄влэ̄т ане̄квам нэ̄пак ловиньтан колт, тувыл воспитателиг рӯпитас ос 1993 та̄лныл ня̄врамыт ща̄нь ла̄тӈыл ханищта­санэ."
9626,Тав ма̄ньщи ла̄­тыӈ ос пе̄с йӣс ва̄рмалит урыл са̄в ва̄г.
9627,Школат ханищтахтын ня̄врамытн са̄всыр докладыт хансуӈ­кве нё̄тыс.
9628,"А̄гит-пыгыт, та̄нки о̄лнэ па̄в­ланыл, ща̄няныл-а̄щаныл урыл потрыт хассыт."
9629,Школат ханищтам ня̄вра­манэ са̄всыр касы­лыт о̄выл ме̄ста вуй­ла­сыт.
9630,"Ам ань потрыт хансэ̄гум, хумус пе̄с йис порат ма̄ньщит понал лӯптал са̄всыр маснут ос мо̄т пормасыт сагсыт."
9631,"Ты ва̄р­малит урыл маныр ва̄г, а̄нумн о̄с потыртас."
9632,Ане̄квам ханищтам ня̄враманэ ос такви пот­ранэ «Лӯима̄ сэ̄рипос» нампа газетан ке̄тыглы.
9633,"Акв порат таве̄н мо̄т хо̄т ма̄ныл пищма ёхтыс, ос Владимир Высоцкий хансум стиханэ ма̄ньщи ла̄тӈын толмащлаӈкве ла̄ввес."
9634,Ань ты стих «Высоцкий на языках мира» нампа нэ̄пакт хансым олы.
9635,Ане̄квам Я̄сунтыт о̄лнэ «Ма̄нь Ӯскве» ӯщлахтын ма̄н ня̄врамытн ма̄ньщи ла̄тыӈ ханищтаӈкве во̄­выглавес.
9636,"Тав са̄всыр фестивальн, ялпыӈ хо̄­талн, ханищтапн ва̄тихал яланта̄лы."
9637,"2020 та̄л тав пенсиян минас, ань ва̄ти­хал ма̄н палтув Хулюм­сӯнт па̄вылн ёхтала̄лы."
9638,Ам ща̄нюм Анастасия Николаевна Рядькина Хулюмсӯнт па̄вылт шко­лат ня̄врамыт ханищтан нэ̄г рӯпиты.
9639,"Ам ань ном­сахтэ̄гум, школа а̄стланэ̄м юи-па̄лт о̄с ане̄квам ос ща̄нюм хольт учителиг ха­нищтахтуӈ­кве минэ̄гум."
9640,"Ос тэ̄н хольтэ̄н а̄гирищит, пыгрищит ханищтаӈкве паты­янум."
9641,"Лӯпта э̄тпос 25 хо̄талэ̄т ане̄квам самын патум хо̄талэ о̄лыс, 60 та̄лэ то̄в­лыс."
9642,"Ам таве нам­хо̄талыл янытлылум, пус ка̄т, пус ла̄гыл э̄лаль са̄в та̄л вос о̄лы."
9643,Таисия Рядькина
9644,Ты та̄л яныгпо̄ль э̄тпос 25 хо̄талэ̄т ам а̄тям Сергей Михайлович Адин 60 та̄лэ то̄влыс.
9645,"Тав Хулюмсӯнт па̄вылт са­мын патыс, тот яныгмас."
9646,Омаге-а̄тяге лов ня̄в­рам янмалтасы̄г.
9647,Ще̄мьят а̄тям китыт ня̄врамыг о̄лыс.
9648,"Э̄щанэ ос āпщиянэ ань Хулюмсӯнт па̄вылт, Ханты-Мансийск ос Сургут ӯсыгт о̄лэ̄гыт."
9649,"А̄тям Ня̄хщамво̄ль па̄выл школат ханищтах­тас, мо̄т ма̄ньщи ня̄вра­мыт ёт интернатт о̄лыс."
9650,"Школа а̄стлас, Омск ӯсн экскаваторщикыг ха­нищтахтуӈкве ялыс."
9651,Ты юи-па̄лт Хулюмсӯнт па̄­вылт «Сосьвинский ЛПУ МГ» нампа органи­за­циян рӯпитаӈкве вуйвес.
9652,Тот пенсиян минаме мус 34 та̄л рӯпитас.
9653,"Та порат тав са̄всыр яныг ма̄шинал рӯпитас, мо̄т ма̄хум ёт газ миннэ турпат пиныс."
9654,"Ос турпат пе̄сыг хунь е̄мтсыт, мо̄­таныг пе̄нтсанэ."
9655,Ань ты газопровод хосыт Россия ос мо̄т хо̄н ма̄н газ мины.
9656,"2016 та̄лт а̄тям пен­сиян минас, ань во̄раим ос хӯл алыщлым яласы."
9657,"Ты э̄лы-па̄лт акваг рӯ­питас, во̄рт яласаӈкве щар ат а̄лымас."
9658,Ань ам тав ётэ няслуӈкве ялан­тэ̄гум.
9659,"А̄тям ёмащакв ва̄гтэ, Хулюм­сӯнт па̄выл по̄хыт хо̄т са̄в хӯл пувуӈ­кве ро̄ви, тыи­ма̄гсыл тав ётэ няслуӈкве а̄нумн сака мӯсты."
9660,Рита Адина
9661,Ка̄сыӈ э̄лумхо̄лас сэ̄лум олнанэ ань банковский картат о̄ньщиянэ.
9662,Тот олнанэ тӯлмантаӈкве ве̄рмавет.
9663,"Ма̄н округувт о̄лнэ ма̄хум хумус ӯрккуптавет, олнаныл хумус тӯлмантавет, та урыл полицият рӯпитан кӯщай хум Алексей Бородин ля̄ххал тотнэ ма̄хумн потыртас."
9664,"Тав ла̄выс, юи-о̄выл та̄лыт сака са̄в ма̄хум тох олн та̄л хультэ̄гыт, лӯпта э̄тпос сыс яныг ӯст о̄лнэ хо̄тпа лов млн солко̄ви ос мо̄т э̄лумхо̄лас нёлолов млн солко̄ви тāл хультсы̄г."
9665,"Ань Сургут, Нижневар­товск, Ханты-Мансийск, Нягань, Мегион ос Сургут­ский районт янгыщ тот о̄лнэ мир ӯрккуптавет, та̄н по̄х хо̄тпан та̄нки ол­на­ныл ва̄тихал ке̄тыяныл."
9666,"Тамле лю̄ль ва̄рмаль Покачи ӯст ос Ханты-Мансийский, Октябрьский ос Ха̄льӯс районытт мощщанув о̄лыглы."
9667,А.
9668,"Бородин ла̄выс, ань ма̄хум свонитавет ос ла̄вавет, та̄н картат о̄лнэ олнаныл ты тӯлмантавет, тох ул вос е̄мты, та̄нанылн «пин-код» ла̄вуӈкве э̄ри."
9669,"Хо̄тпа хот-рохты ос «пин-код» ла̄витэ, тох олн та̄л та хульты."
9670,"Ма̄хум ань лāвавет, э̄рттум банкыт рӯпитан хо̄тпа э̄лумхо̄ласн сво­ниты ос ла̄витэ, олнанэ тӯлмантаӈкве ве̄рмавет, тох ул вос е̄мты, банкын олн ке̄туӈкве ос ты коны­пал кредит-олн виӈкве э̄ри."
9671,Ма̄н округувт ва̄тихал яныгпа̄ла хо̄тпат пенсия­ныл лю̄ль ма̄хумн ке̄тыя­ныл ос кредит-олн выгыт.
9672,"Ань са̄в хо̄тпат ищхӣ­пыӈ ут хосыт маснут, тэ̄нут ос мо̄т пормас ёв­тэ̄гыт."
9673,"Ос пормасаныл ма̄г­сыл та̄ра о̄йтхатэ̄гыт, тувыл олн ос ёвтум пор­маса­ныл та̄л та хуль­тэ̄гыт."
9674,Тох а̄гит ос пыгыт ӯрк­куп­тавет.
9675,"Ань ос мо̄т щирыл ма̄­хум ӯрккуптаӈкве пат­ве̄сыт, э̄лумхолас мо̄т ма̄н минуӈкве щё̄питахты ос ищхӣпыӈ утыт «Бла­Бла­Кар» нампа ло̄псыт ма̄шина хонты."
9676,Ос са̄ртын ойтхатуӈкве тав ла̄ваве.
9677,"Олн туп о̄йты, картат о̄лнэ олнанэ та̄ра та тӯлман­тавет."
9678,А.
9679,"Бородин ла̄выс:
– Минуӈкве ке щё̄пи­тах­та­сын, ты ищхӣпыӈ ут хосыт олн ул ойтэ̄н."
9680,"Ка̄тн олн мае̄н, то̄нт э̄рнэ ма̄н ёхтэ̄гын ос олн та̄л ат хультэгы̄н."
9681,"Кӯщай хум ла̄выс, э̄лумхо̄лас тох ке ӯрккуп­тавес ос олнанэ ке тӯлма­таве̄сыт, полициян та̄ра вос ёхты."
9682,Людмила ТЕТКИНА
9683,"О̄йттур э̄тпос 3 хо̄талэ̄т Наталья Комарова, округ кӯщай нэ̄, Нефтеюганск ӯст о̄лнэ ма̄хум ёт ищхӣпыӈ ут хосыт потыртас."
9684,"Наталья Комарова ла̄выс:
– Лӯпта э̄тпос сыс Нефтеюганск ӯст о̄лнэ са̄в хо̄тпат ищхӣпыӈ ут хосыт пищма а̄нумн ке̄тсыт."
9685,"Ӯст ма̄шинат яласан лё̄ӈхыт лю̄льсаӈ ва̄равет, ма̄хум о̄лнэ коланыл по̄хат ня̄врамыт ёнгын утыт ёма­сыг ат щё̄питавет, ӯс­хулыт лю̄льсаӈ хот-сыс­там­тавет ос са̄в мо̄т ва̄р­ма­лит урыл та̄н хассыт."
9686,Ты ва̄р­малит урыл ма̄н ань пус­сын аквъёт сапра̄нит тах потыртэ̄в.
9687,"Нефтеюганск ӯс мир­кол кӯщай хум Сергей Дегтярёв маныр рӯпата та̄н ань ва̄ре̄гыт, та урыл китыглавес."
9688,"Тав ла̄выс, «Ханищтап» нампа проект щирыл Нефтеюганск ӯст акв школа ӯнттуӈкве о̄выл­тавес."
9689,"Ос акв школа ёмащакв ань щё̄питаве, йильпи ханищтан та̄лныл тот а̄гмыӈ-мосыӈ ня̄вра­мыт ханищтахтуӈкве тах патэ̄гыт."
9690,«Экология» нампа проект щирыл ӯст ляпат о̄лнэ ма̄ ань хот-сыстам­тавет.
9691,Нефтеюганск ӯс ляпат яныг порс а̄ня о̄лы.
9692,Са̄в та̄л ӯсныл порсыт тув тотавет.
9693,"Ань мирколт рӯпитан хо̄тпат проект-нэ̄пак хассыт, ты порс а̄ня ма̄ ёлы-па̄лн хилуӈкве олн хо̄нтсыт."
9694,Ты рӯпата та̄н 2022-2024 та̄л сыс тах ва̄рияныл.
9695,Кол ӯнттын ва̄рмаль урыл Сергей Дегтярёв о̄с потыртас.
9696,"2021 та̄л сыс ӯст 79 пе̄с кол хот-ло̄сталавет, тот о̄лнэ 425 ще̄мья йильпи колытн тах ва̄нтлэ̄гыт."
9697,Нефтеюганск ӯст о̄лнэ ма̄хум са̄всыр та̄рвитыӈ ва̄рмаль урыл сапра̄нит потыртасыт.
9698,"Акв хо̄тпа ла̄выс, та̄н о̄лнэ коланыл по̄хат са̄в та̄л сыс ня̄вра­мыт ӯргалан кол ӯнттаве."
9699,"Ань ма̄хум тот нэ̄матыр ат ва̄ре̄гыт, ат рӯпитэ̄гыт, тыима̄гсыл ня̄врамыт тот хāйтыг­тэ̄гыт ос ёнгасэ̄гыт."
9700,"Нефтеюганск ӯс кӯщай ла̄выс, та̄н садик ӯнттын организацият са̄в щёс пищма хансыгласыт, кол ӯнттын ма̄н ёмащакв вос ӯргалыяныл ос по̄х хо̄тпат тув ул вос та̄рты­яныл."
9701,"Э̄лаль тав ла̄выс, ты кол по̄­хат хāй­тыгтан ня̄врамыт ке ка̄са­лэ̄гыт, полициян та̄ра вос свонитэ̄гыт."
9702,Нефтеюганск ӯст о̄лнэ ма̄хум ос миркол кӯщай ва̄рум рӯпататэ урыл округ кӯщай нэ̄н о̄с по­тыртасыт.
9703,"Мо̄лты та̄лт ӯст ня̄врамыт ма̄гсыл йильпи ёнгын ма̄т ва̄рве̄сыт, тот та̄н ёнгуӈкве, поргуӈкве, хāйтыгтаӈкве, велосипе­дыл яласаӈкве ос са̄в мо̄т щирыл ӯщлахтуӈкве ань ве̄рме̄гыт."
9704,Тамле ӯщлахтын ма̄ «Формирование ком­фо­р­тной городской среды» нампа программа хосыт ва̄рвес.
9705,Ты тэ̄ла ма̄гсыл ӯс мирколныл 18 млн солко̄вил та̄стыглавес.
9706,"Сапра̄нит ма̄хум Нефте­юганск ляпат о̄лнэ са̄в порс а̄нят хот-сыстамтан урыл, ӯст ха̄йтыгтан кӯть­выт, йильпи кол ӯнттын тэ̄лат ос са̄в мо̄т ва̄рмалит урыл округ кӯщай нэ̄н потыртасыт."
9707,Округ мирколныл ке̄тым ля̄ххал ма̄ньщи ла̄тӈыл Людмила ТЕТКИНА хансыстэ
9708,Лё̄ӈхыт ва̄рнэ хо̄тпат ма̄нь таквс э̄тпос са̄тхуйплов щислат ялпыӈ хо̄таланыл о̄лыс.
9709,Ты ва̄рмаль ма̄гыс округ кӯщай нэ̄ Наталья Комарова ма̄н ма̄вт рӯпитан хо̄тпат ёт ищхӣпыӈ ут хосыт потыртас.
9710,"Ань тыт манса̄вит ве̄­рыста лё̄ӈх хот-щё̄пита­вес ос манырсыр рӯпата ва̄раве, на̄н ты урыл ловиньтэ̄н."
9711,"Наталья Комарова ла̄­выс, Югра ма̄т о̄лнэ мир лё̄ӈхыт хот-щё̄питан урыл акваг китыглахтэ̄гыт."
9712,Ма̄н ма̄вт ты та̄рвит тэ̄ла хӯр­мит ма̄т о̄лы.
9713,"Ӯсытт, па̄в­лытт лё̄ӈханув, ка̄сыӈ ма̄т я̄нас щирыл о̄лэ̄гыт."
9714,"Ань тыт щар ёмас лё̄ӈхыт Ханты-Мансийск ӯст, лю̄льнувет ос Пыть-Ях ӯст."
9715,Та сыс округувт ка̄сыӈ та̄л лё̄ӈхыт хот-щё̄­питавет.
9716,То̄ва ма̄т во̄ӈхат лап-ва̄равет.
9717,"Кущай нэ̄ ла̄выс:
– Ты ва̄рмаль урыл ма̄хум хосат та̄гыл ма̄н палтув полщ тотнэ ла̄тыӈ ке̄тыглэ̄гыт."
9718,Ма̄н ты пот­рыт акваг уральтыянув.
9719,Ань ищхӣпыӈ ут хосыт потрув о̄вылтахтын э̄лы-па̄лт лё̄ӈхыт ва̄рнэ кӯ­щаит ла̄тыӈ ке̄тсыт.
9720,Лю̄лиг о̄лум то̄ва лё̄ӈхыт ань а̄стламаныл.
9721,"Та сыс, ань лю̄ль лё̄ӈх хосыт са̄всыр та̄рвитыт е̄мталэ̄гыт, ма̄хум ма̄ши­нал миныманыл саква­тахтэ̄гыт."
9722,Тувыл ты паттат нас ё̄мнэ хо̄тпа порслаӈ­кве ве̄рмаве.
9723,"Тыит ос мо̄т тэ̄лат мӯсхалыг щё̄питан ма̄гыс ма̄н, кӯщаит, ань ва̄тихал акван-атхатыг­лаӈкве патэ̄в."
9724,Ты ва̄рма­лит хосыт иӈ са̄в рӯпата ва̄руӈкве э̄ри.
9725,"Ань ты накт Сургут, Нефтеюганск ос Нижне­вартовск ӯсытт то̄ва асыӈ лё̄ӈхыт ёмасыг ва̄рве̄сыт."
9726,Тувыл ты та̄л йильпи проект хасвес.
9727,Ты проект хосыт Ханты-Мансийск – Тобольск – Тюмень ӯсыт мус ма̄шинал яласан лё̄ӈх па̄хвыӈнувег ва̄руӈкве патаве.
9728,Та порат Сургут ӯсныл Нефтеюганск ӯс мус лё̄ӈх о̄с па̄хвыӈыг ва̄раве тах.
9729,Югра ма̄т ты та̄л сыс пуссын аквъёт яныгса̄т хо̄тпан са̄вит ве̄рыста лё̄ӈх йильпииг ва̄рвес.
9730,Ань ты накт Урай ӯсныл Хо̄нтаӈ район Половинка па̄выл мус са̄тхуйплов ве̄рыста лё̄ӈх а̄стлан щирыл о̄лы.
9731,Тувыл ань Сургут ос Лянтор ӯсыг халт о̄лнэ лю̄ль лё̄хъясыт ос хот-щё̄питавет.
9732,Ты коныпал «Безо­пасные и качественные дороги» нампа проект щирыл хӯрум та̄л сыс хо̄тпанахкем со̄тыра палыт лю̄ль лё̄ӈхыт йӣльпииг ва̄равет тах.
9733,Николай МЕРОВ
9734,Ханты-Мансийск ӯс ЮГУ-колт ма̄нь таквс э̄тпос 5 хо̄талныл 15 хо̄талэ мус округ янытыл ёхталам ня̄врамыт ма̄гсыл ханищтап ва̄рыглавес.
9735,"Лов хо̄тал сыс 8-11 классын ялантан а̄гит-пыгыт ля̄ххалыт ос пот­рыт хансуӈкве, са̄всыр пӯмащ кинат по̄слуӈкве ханищтаве̄сыт."
9736,Та̄н ёта­ныл рӯпитаӈкве Москва ӯсныл ля̄ххал тотнэ ма̄хум ёхталасыт.
9737,Ты э̄лы-па̄лт ты ня̄в­ра­мыт ищхӣпыӈ утыт «Месторождени­ета­лан­тов.рф» нампа ло̄псыт та̄нки урыл потыр хассыт ос по̄слум ма̄нь кина-охсаныл тув ке̄тсаныл.
9738,Хӯрум э̄тпос сыс са̄в ня̄врамыт заявка-нэ̄па­кыт тот хассыт.
9739,Та̄н халанылт яныгса̄т а̄гит ос пыгыт но̄х-патсыт ос Ханты-Мансийск ӯсн ханищтахтуӈкве во̄выг­лаве̄сыт.
9740,Ты ня̄врамыт халт Ха̄льӯс район Хулюмсӯнт па̄вылт 11 классын ялантан ма̄ньщи а̄ги Диана Алгадьева о̄лыс.
9741,Ты тӯяг «Лӯима̄ сэ̄рипос» ма̄ньщи газетат рӯпитан хо̄тпат та па̄вылт «Юный корреспондент» нампа ханищтап ва̄рыг­ласыт.
9742,Ня̄врамытын та̄нки рӯпатаныл урыл потыртасыт ос ма̄нь потыр-охсат хансуӈкве ханищтасаныл.
9743,"То̄нт ханищтапын 19 а̄гирищит ос пыгрищит ёхталасыт, та̄н халанылт Диана о̄лыс."
9744,Ты ханищ­тап юи-па̄лт ня̄врамыт  ма̄ньщи газетав ма̄гсыл та̄нки па̄вланыл ос рӯт ма̄хманыл урыл потрыт хассыт.
9745,Потраныл «Сул­тум» нампа ло̄псыт ма̄н ва̄рыгласанӯв.
9746,Диана такви а̄тятэ урыл «А̄тям пе̄с йис накыт ва̄ганэ» потыр хансыс.
9747,"Ты юи-па̄лт Диана такви нэ̄паканэ, потре, по̄слум кинатэ ЮГУ-колн ке̄тыстэ."
9748,А̄ги касыл щирыл тот но̄х-патыс ос мо̄т ня̄в­рамыт ёт Ханты-Мансийск ӯсн ханищтапн во̄­выглавес.
9749,"Ты ханищтап урыл Диана Алгадьева таи ла̄­выс:
– А̄нумн тыт ха­нищ­тахтуӈкве сака мӯс­тыс."
9750,"Ам тыт са̄в ня̄вра­мыт ёт юрщхатасум, ва̄й­хатасум."
9751,"Лов хо̄тал сыс ма̄н ля̄хха­лыт, потрыт, ма̄нь кинат по̄слуӈкве ханищтавесӯв."
9752,Са̄всыр ищхӣпыӈ ма̄т хумус ма̄нь ля̄хха­лыт хансуӈкве о̄с по­тыртавесӯв.
9753,"Манхурип газетат, журналыт, теле­каналыт Россият ос ма̄н округувт рӯпитэ̄гыт – о̄выл хо̄талт потыртаве­сӯв."
9754,Ханищтап о̄лум порат «Югра» нампа колн ял­сӯв.
9755,Юи-о̄выл хо̄­тал сыс ма̄навн ханищ­тан хо̄т­патнув э̄лы-па̄лт ма̄нки про­ектанув потыр­таӈкве манос суссыл­таӈкве э̄рыс.
9756,Ма̄н тот «Ӯринэ̄ква хо̄тал» ма̄ньщи ялпыӈ хо̄тал урыл потыртасӯв.
9757,А̄нумн тыт ханищтахтуӈ­кве сака пӯмащ о̄лыс.
9758,"Ам 11 классын ялантэ̄гум, школа а̄стланэ̄м юи-па̄лт журналистыг ханищ­тах­туӈкве номсэ̄гум."
9759,"Ханты-Мансийск ӯст ЮГУ-колт, ханищтап ос ма̄ньла̄т хо̄тпат ва̄рма­ля­ныл щирыл рӯпитан департамент, «Югра» нампа телекомпания ос «Месторождение талан­тов» нампа кол пуссын аквъёт ты ханищтап ва̄рыгласыт, ня̄врамыт Ханты-Мансийск ӯсн во̄выгласыт."
9760,Людмила ТЕТКИНА
9761,«Мир са̄в – о̄лнэ ма̄в аква»  - тамле ла̄тӈыл намаим «Яныг этнографический диктант» Россия янытыл хо̄тыт щёс тах ва̄раве.
9762,Ты та̄л тамле ва̄рмаль яныг таквс э̄тпос хӯрмит хо̄талэ̄т о̄вылтаве ос са̄тыт хо̄талэ̄т ёл-по̄илттаве.
9763,Тав «юртыӈыщ о̄лнэ» ялпыӈ хо̄тал кастыл янытлаве.
9764,"Ты потыр хаснэ̄ныл ма̄гсыл Россият о̄лнэ са̄всыр мирыт о̄лнэ-хӯлнэ ос ӯргалахтын наканыл та̄ра-паттавет ос та̄нки халанылт юртыӈыщ вос о̄лэ̄гыт, тэ̄ланыл ка̄сащим, акван-нё̄тхатым вос щё̄­питыяныл."
9765,"Диктант хансуӈкве ка̄­сыӈ хо̄тпа ве̄рми, тав кос хо̄т Россият ман хотты мо̄т хо̄н ма̄т вос о̄лы."
9766,"Ты потыр рущ ла̄тӈыл хансым о̄лы, ты коныпал английский ос испанский ла̄тӈыл толмащлавес."
9767,Тот хансым китыглах­тын ла̄тӈыт яныг таквс э̄тпос 3 хо̄­талэ э̄тко­тильт Москва ӯс сайт «Боль­шой этно­гра­фи­чес­кий диктант» ищ­хӣ­пыӈ ло̄п­сэ̄т осн-нэ̄г­лэ̄гыт тах.
9768,"Тот са̄всыр китыглах­тын ла̄тӈыт хансавет: 20 ла̄тыӈ – общефедераль­н­ый ва̄рмалит урыл пус­сын китыглавет, тувыл 10 ла̄тыӈ на̄нки о̄лнэ ма̄т о̄щнэ накыт урыл матыр ювле хансуӈкве э̄ри; ос 30 ла̄тыӈ мо̄т хо̄н ма̄тыт о̄лыглан накыт урыл о̄лэ̄­гыт, ты мо̄т хо̄н ма̄т о̄лнэ ма̄хум ма̄гыс."
9769,"Ань пуссын ла̄тӈыт ёмщакв ке хансыяныл, щар номтыӈ хо̄тпа – 100 баллыл миве."
9770,Диктант 45 кӯм сыс хансуӈкв э̄ри.
9771,Потыр хаснэ юи-па̄лт ка̄сыӈ э̄лумхо̄лас бал­ланэ та̄ра ловиньтавет ос хӯлтавет.
9772,Тувыл элек­тронный нэ̄пак щирыл такви наме тув хансым сертификат-нэ̄пакыл по̄с­лаве ос такви хӯлтум элек­тронный адресэ щирыл ке̄таве тах.
9773,"Щар о̄выл тамле потыр 2016 та̄лт ма̄нь таквс э̄т­пос 4 хо̄талт ва̄рыглавес, то̄нт 90 со̄тыра Россият о̄лнэ хо̄тпат хассыт."
9774,2020 та̄лт Россия са̄всыр ма̄­нытныл 1 млн 742 со̄тыра 661 э̄лумхо̄лас диктант хассыт ос 123 - мо̄т хо̄н ма̄тт.
9775,«Яныг этнографический диктант» нампа потыр хаснэ ва̄рмаль Москва ӯст са̄всыр мирыт ӯргалан ос тармыл патнэ Федераль­ный агентства колт рӯ­пи­тан хо̄тпат ос Удмуртия миркол па̄лыл акван-нё̄тхатым щё̄питэ̄гыт.
9776,Округ мирколныл ке̄тым ля̄ххал ма̄ньщи ла̄тӈыл Тамара МЕРОВА хансыстэ
9777,"Ка̄сыӈ та̄л ма̄нь таквс ос яныг таквс э̄тпосыгт округ на̄лок-олн ловиньтан колнаке̄т рӯпитан ма̄хум лӯима̄т о̄лнэ мир ёт потраме̄гыт, матыр а̄рнта о̄ньще̄гыт те, вос ойтхатэ̄гыт."
9778,"Ма̄хум ань о̄лнэ колыт, квартират, ма̄-ло̄мт манос ма̄шинат о̄щнэ̄ныл ма̄гыс пищматыл ке̄туӈкве ты патве̄сыт."
9779,"Округ янытыл УФНС России тэ̄ла палт пуӈк­тотнэ нэ̄ Ольга Литова ля̄ххалыт урыл потыртас, тувыл та урыл ла̄выс, ань йильпи щирыл хумус ойтхатуӈкве ро̄ви."
9780,Ма̄ ма̄гыс на̄лок-олн хӯрум ос тыгыл са̄внув ня̄врам о̄щнэ ма̄хум ань мо̄т щирыл ойтхатуӈкве ла̄вве̄сыт.
9781,Квартираныл ма̄гыс 5 квадратный метра тынэ са̄вит мощ­щанув олн ойтэ̄гыт тах.
9782,Колыӈ ма̄хум 7 квад­ратный метра тынэ са̄вит мощщанув олн ке̄туӈкве патэ̄гыт.
9783,Ма̄-ло̄мт о̄щнэ ня̄врамыӈ хо̄тпат ос 600 квадратный метра тынэ са̄вит мощщанув олн ойтуӈкве патэ̄гыт.
9784,"На̄лок-олн ат ойтнэ хо̄тпат пуссын та̄ра кис­маявет, хо̄нтавет, тувыл ойтхатуӈкве ё̄рва̄гыл ла̄вавет."
9785,"Хо̄тпа ла̄тыӈ ат те хӯнтлы, сутытаӈкве ве̄рмаве."
9786,Рӯпата олнанэ манос банкыт о̄щнэ олн-ло̄мтанэ пуссын налого­вый служба колн ке̄тавет.
9787,"Судебный пристав тэ̄ла ва̄рнэ ма̄хум э̄лумхо̄лас пормасанэ ос олнанэ хот-виӈкве ве̄рмавет, тувыл Россиявныл хотталь э̄лы хо̄н ма̄н минуӈкве ат та̄ртаве."
9788,"Нэ̄ тох потыртас:
– 2019 та̄лт 9 э̄тпос сыс 1 со̄тыра 266 хо̄тпа Россияныл мо̄т ма̄н ялуӈкве ат ве̄рмы­сыт – пуссын аквъёт та̄­нанылн 93 млн солко̄ви ой­туӈ­кве э̄рыс."
9789,Та̄н хала­нылт 946 хо̄тпа ма̄ши­наныл ма̄гыс 55 млн арыг­тем солко̄ви ойтуӈкве ат ве̄рмысыт.
9790,"То̄ва хо̄т­патн на̄лок-олн ойтуӈкве ат э̄ри – пенсият о̄лнэ ма̄хум манос моще̄ртын пен­сиян миннэ пораныл ты ёхты, I ос II группа о̄щнэ а̄гмыӈ-мосыӈ хо̄т­пат, а̄гмыӈ-мосыӈ ня̄вра­мыт, Советский Союз ос Россия Героит, «Слава трёх степеней» ма̄гылн та­га­тан по̄с о̄щнэ хо̄тпат, яныг хо̄нтыт хо̄нтлум ма̄хум, хо̄нтыӈ ма̄т лу­сытам ос Чернобыль ма̄т рӯ­питам хо̄тпат."
9791,"Олныт на̄лок атнэ колн хумус ке̄туӈкве, ты урыл Ольга Литова акв-кит ла̄тыӈ ла̄выс."
9792,"Ма̄хум ань са̄выӈпа̄лэ ищхӣпыӈ ут о̄ньще̄гыт, тот «Лич­ный кабинет на­ло­го­пла­тельщи­ка» ос «Еди­ный налоговый пла­теж» о̄лэ̄г, та утыг хо­сыт олн ке̄туӈкве ро̄ви."
9793,"Матыр китыглахтын ла̄тыӈ о̄ньщегы̄н те, о̄с аквта ищхӣпыӈ утыт «Госуслуги» ос «Заплати налоги» ло̄псыгт ля̄хха­лыт ловиньтаӈкве ве̄р­мегы̄н."
9794,"Тымат хащта̄л утыт коныпал, пе̄с хольт кас­сатт ойтхатуӈ­кве о̄с ро̄ви."
9795,Ирина Самсонова потре ма̄ньщи ла̄тӈыг Светлана РОМБАНДЕЕВА толмащластэ
9796,Ты э̄тпост Чилла Хорват венгр нэ̄ пӯмыщ пищма ке̄тыс.
9797,Тав акв хум хо̄тпа урыл ма̄навн хансыс.
9798,"Наме Бела Мариаш, Венгрият тав потрыт хаснэ хумыг ва̄ве, ты коныпал «Tudosok» э̄рыгта̄ныт са̄ӈквылтан группа о̄ньщи."
9799,Та ла̄тыӈ рущ ла̄тӈын «учёные» толмащлаве.
9800,Тав таквинāтэ Доктор Мариаш намтыстэ.
9801,"Бела Мариаш Югосла­вият самын патыс, тот ве̄нгр ма̄хум халт яныгмас ос пе̄с потрытыл, э̄ргытыл пӯмщалахтас, ты тэ̄ланэ э̄лаль ханищтасанэ."
9802,То̄нт ма̄ янытыл мощщаг хуль­тум мирыт о̄вылтыт ва̄ӈ­кве патыс ос та̄н наканыл э̄руптым о̄щсанэ.
9803,"Ётыл тав Будапешт ӯсн о̄лмыгтас, тот потрыт хансы, э̄ргыт пӯмщалы ос са̄всыр хурит по̄слы."
9804,Ма̄ньлат хум са̄всыр щи­рыл хуриянэ по̄слыянэ.
9805,"Тувыл хо̄т-а̄ти са̄в ма̄т суссылтыянэ, тох тав Америкат, Китайт ва̄ве."
9806,Ань то̄ва хуриянэ на̄н тав ищхӣпыӈ ло̄псэ̄т сунсуӈ­кве ве̄рмияны̄н.
9807,"Москва ӯсн о̄с тотыглаве̄сыт, ты урыл
https://www.zvuki.ru/R/P/12889/
ля̄ххал ловиньтэ̄н."
9808,"Чилла ань тав рӯпата­нэ ёт о̄с ва̄йхатас, тувыл китыглахтын ла̄тыӈ таве̄н хансыс."
9809,"Венгрият Бернат Мункачи, учёный хум (13.03.1860 – 21.09.1937 та̄лытт о̄лыс) наме са̄в ма̄хумн ва̄ве."
9810,"Са̄в мирн хӯлыглавес ос тав хурин ка̄тыл нэ̄мхуньт ат по̄слыглавес, нэ̄мхотты ӯс ӯсхулы тав наме̄тыл намтым а̄тим."
9811,"Таима̄гыс Чилла Бела Мариаш китыгластэ, тав Бернат Мункачи хурин по̄слуӈкве ве̄рмитэ ман а̄ти."
9812,"Ос ты учёный хум урыл таи потыртас, Мун­качи ма̄ньщи ма̄хум халт 1888-1889 та̄лыгт о̄лум, таве̄н нё̄тум хо̄тпат сака э̄руптасанэ."
9813,Янгыщ акв э̄ква Татьяна Алексеевна Сотинова ос ма̄ньлатыг о̄лум хум Митрий Есимо­вич Костин янытлым о̄щсаге.
9814,"Пе̄с порат о̄лум ма̄нь­щииг ху­риянэ̄н нэ̄мхо̄т а̄тим о̄л­сы̄г, Бернат Мун­качи акв пе̄с хуритэ Чилла хо̄н­тыстэ ос ту­выл Ханты-Мансийск ӯсн ёхтала­ме̄т ма̄ньщи хо̄т­пат по̄слы­санэ."
9815,Ань ма̄нь­щит суссыл­тан ма̄гыс тав Мариаш хумн та̄наныл ке̄тсанэ.
9816,"Тувыл Бела Мариаш хури по̄слуӈкве ка̄сащам ос ювле тамле ла̄тыӈ хансум:
«Ань искусство но̄х-во̄рмалтым тав по̄слум утанум са̄всырыг сусхатэ̄гыт, ам номтум щирыл ань хӯрум хо̄тпат о̄лнэ наканыл мо̄т ма̄н по̄слыянум."
9817,"Та̄н, э̄рттам, а̄ти Сибирь ма̄т, щар мо̄т мо̄ртым ма̄т акван-хо̄нтхатыгласыт."
9818,"Та ма̄т пе̄с накыт, са̄всыр искус­ства тэ̄лат ёмас номтыл са̄в нот палытыт э̄лаль о̄лэ̄гыт, ща̄гт тотэ̄гыт ос нэ̄м­хуньт ат ёрувлавет."
9819,Тох ам Мункачи про­фессор-о̄йка ос кит ма̄ньщииг Гоген ма̄лтып тумпыт о̄лнэ̄ныл щирыл по̄слысанум.
9820,"Ка̄тыл хурит по̄слын хум Гоген «День божества» хуритэ щирыл ань ты хӯрум хо̄тпат пе̄с накыт э̄лаль тотым акваг вос о̄лэ̄гыт, э̄лаль на­ма­ныл вос вāвет»."
9821,"Ты по̄слум хуритэ наме ма̄ньщи ла̄тӈыг тох толмащлаве: «Ла̄тыӈ ха­нищ­там венгр хум Бернат Мункачи ос таве̄н нё̄тум хо̄тпаг Сибирьт ёмас рӯпата ва̄рманыл юи-па̄лт Таити ма̄н минуӈкве щё̄питахтасыт, тот та̄нки осн-паттым тэ̄ланыл Гоген студия-колнаке̄т суссылтыяныл»."
9822,Ань Бела по̄слум ху­ритэ Чиллан мистэ.
9823,"Тав ань Бернат Мункачи но­мим о̄ньщитэ, мо̄лты та̄л о̄йка ёл-щё̄питым ма̄тэн тав ялыс ос ма̄ньщи ма̄­хум­ныл лӯптат тув пиныс, ты та̄л финн ма̄хумныл лӯптат тув тотыс."
9824,"Пуссын финно-угор рӯт ма̄хманув акван-румалахтым ос юртыӈыщ вос о̄лсыт, пе̄с наканув, ща̄нь ла̄тӈанув ӯргалым э̄лаль акваг вос тотсыт."
9825,Тамара МЕРОВА
9826,Таквсы о̄вылтахтам порат э̄тпос 23 щислат Ханты-Мансийск ӯст «Хо̄тал» нампа А̄с-угорский театр колт Касум па̄выл сосса ма̄хум «Щёхри-хохри» йӣкв суссылтасыт.
9827,Щёхри-хохри со̄ль кургын ут хурипаг о̄лы.
9828,Ты йӣквнэ ва̄рмаль интернатт о̄лнэ сосса ня̄врамыт о̄лупсаныл суссылтан ма̄гыс щё̄пи­тавес.
9829,"Пе̄с порат ка̄сыӈ таквсы вертолёт, кургын ут, ма̄нь па̄влытын ня̄в­рамыт школан тотуӈкве яланта̄лыс."
9830,То̄ва ща̄нит-а̄щит та̄н­ки ня̄враманыл э̄л то­туӈ­кве ат та̄ртыгласаныл.
9831,Ты урыл акв пе̄с потыр о̄лы.
9832,Касум па̄вылт акв ханты хум такви ня̄вра­манэ школан миӈкве ат ка̄сащас.
9833,Тав вертолёт иснэ ма̄н тольхыӈ йӣв солит тӯщтыс.
9834,"Вертолёт ты кос тыгле-тувле ё̄хсас, вуньщалыг ювле та ми­нас."
9835,Ань йӣквнэ ва̄рмаль ты урыл ты ва̄рыглавес.
9836,"Йӣкв суссылтым юи-па̄лт ам Касум па̄выл нэ̄квет Евгения Данило­вна Салахова, Мария Ивановна Игишева ос Марина Викторовна Кабакова ёт потрамасум."
9837,"Хунь ты ёнгын кол ва̄рвес ос манрыг тамле ёнгил щё̄питавес, ам ты урыл та̄наныл китыгласанум."
9838,"Евгения Даниловна Салахова ла̄выс:
– Ма̄н ва̄тихал па̄вылт о̄лнэ музейн ялантāлэ̄в."
9839,"Тот ялпыӈ хо̄талыт мӯй­лэ̄в, э̄ргыт э̄рге̄в, са̄всыр маснут, пормас ю̄нтэ̄в."
9840,О̄влэ̄т тот туп ня̄врамыт йӣквсыт.
9841,"Тувыл Санкт-Петербург ӯсныл Игорь Устинович, Эстония ма̄ныл ос Анне Тюрнпу ма̄н па̄в­лувн ёхтысыг."
9842,Тэ̄н яныг­па̄ла хо̄тпат акван-атса­нэ̄н ос ты йӣкв ёнгуӈ­кве номыл­матсы̄г.
9843,Ма̄н интер­натт о̄лум пора урыл тэ̄­натэ̄н потыртасӯв.
9844,Тувыл ты ва̄рмаль э̄лаль тотуӈ­кве та патыслӯв.
9845,"Мария Ивановна Иги­шева тох ла̄выс:
– Ма̄н ты мӯй хо̄тпагн суссылтасӯв, хумус пасан ва̄рыгласӯв, хумус ща̄й айсув ос э̄ргыт э̄ргысӯв."
9846,"Ю̄нсхатнэ та̄ныт хумус ва̄рсӯв, ты урыл о̄с потыртасӯв."
9847,"Тувыл ос Марина Викторовна Кабакова э̄лаль потыртас, тав ла̄выс:
– Ма̄н о̄выл ёнгил 2017 та̄лт ва̄рыслӯв."
9848,Ань ты ёнгын утув ос 2019 та̄лт о̄выл щёс ёнгыслӯв.
9849,О̄в­лэ̄т э̄ргыт акван-атсанув ос ёл-хассанув.
9850,Ты Евдо­кия Кузьминична Мол­данова ос мо̄т яныгпа̄ла хо̄тпат э̄ргыглам э̄рганыл висанув.
9851,Ты э̄ргыт хосыт спектакль ты щё̄питаслӯв.
9852,Ханты нэ̄квет ты ёнгын коланыл «Театр берестяных масок» на­маясаныл.
9853,Са̄ртын ня̄вра­мыт ёт «А̄пщи» тӯлыгла­пыт са̄снёлыл тӯлыгласыт.
9854,Ты наме э̄лаль тох та хультуптасаныл.
9855,Ты ёнгын колт Светлана Ивановна Рандымова ос Екатерина Михайловна Инночкина о̄с ёнгысы̄г.
9856,Тот пуссын аквъёт ат ханты нэ̄т йӣкве̄гыт ос э̄рге̄гыт.
9857,Та̄н мо̄т ӯсытын ос па̄влытын мӯйлым о̄с яласэ̄гыт.
9858,"Ты потыр Пётр Молданов хансыстэ, ма̄ньщи ла̄тӈыг Николай МЕРОВ толмащластэ"
9859,"Ань са̄в хо̄тпа та̄нти рӯтаныл кинсуӈкв патсаныл, та̄н наманыл та̄ра-паттыяныл ос тувыл акв яныг нэ̄пакн хансыяныл."
9860,Ты ёмас тэ̄ла «То̄рум Маа» музейт рӯпитан хо̄тпат хосат о̄вылтасаныл.
9861,Ань ты э̄тпос о̄выл хо̄талэ̄т ос Молдановыт яныг рӯт урыл потыртасыт.
9862,Ты яныг рӯтыӈ ма̄хум халт са̄в намыӈ-суиӈ хо̄тпа о̄лы.
9863,Ос щар ма̄к мирн ва̄нэ хо̄тпаг Татьяна Александровна Молданова ла̄ваве.
9864,"Ты э̄тпост таве янытлан ма̄­гыс ты музей-колт яныг суссылтап щё̄питавес, рущ ла̄тӈыл тох намаявес – «Хранители Казымской богини»."
9865,"Насати, Молда­нов рӯт ма̄хум – ты та̄н ма̄к яныг На̄й-О̄тыраныл."
9866,"Ты суссылтап кастыл яныг карта-нэ̄пак по̄слу­вес, Молдановыт ка̄сыӈ хо̄тпа кос ня̄врам, кос яныг хо̄тпа наманыл пус­сын тув хасве̄сыт, та̄на­ныл акван те ловиньтаӈкв, ат­са̄ттем хо̄тпа тах е̄мты."
9867,Та̄н ань хо̄т-а̄ти ма̄ янытыл о̄лмыгтасыт.
9868,Щар ма̄к са̄в хо̄тпа Белоярский районт ос Ханты-Мансийск ӯст о̄лэ̄гыт.
9869,"Хотьютаныл ӯсувт о̄лы, та̄н пуссын ты суссылтап сунсуӈкве музейн ёх­таласыт."
9870,Ка̄сыӈе Татьяна Александровна янытла­стэ.
9871,Ты туи порат лӯпта э̄тпост тав яныг намхо̄­талэ о̄лыс – 70 та̄лэ то̄в­лыс.
9872,"Ос нэ̄мхотталь ат та̄ртымав ма̄гсыл, то̄ват таве ущты ка̄саласа­ныл, са̄в ёмас сымыӈ ла̄тӈыл нэ̄кве янытласаныл."
9873,Касум па̄вылт аквты порат Молдановыт о̄с акван-атхатамыт.
9874,"Та̄н ос тина суснэ то̄тап хосыт «То̄рум Маа» музей ёт акван-о̄лтве̄сыт, хала­нылт мощ потрамасыт."
9875,"Тот яныгпа̄ла Молданов э̄кваг о̄лсы̄г, тэ̄н о̄с мощ потра­масы̄г."
9876,"Мо̄т хо̄т мāт вāве
Та юи-па̄лт Штефан Дудек Санкт-Петербург ӯсныл потыртас."
9877,"Ты хум Германия ма̄т о̄лы, ань Россиян ёхтыс, тыт тах мощ рӯпиты."
9878,"Ученый хум ла̄выс, ань ты йист Татьяна Александровна – щар ма̄к яныг ученыиг ла̄ваве."
9879,"Хосат, 90-ыт та̄лыт порат, Штефан Касум па̄вылн рӯпататэ щирыл ёхталас, то̄нт тав Мол­дановыт колн мӯйлуӈкв во̄­выглавес."
9880,"Татьяна Александровна оматэ Надежда Карповна ты немес хум сака сымыӈыщ ля̄льт хо̄нтыстэ, тав ма̄г­сылэ пилыӈ ня̄нь ва̄рыс."
9881,"Ань ты хо̄тал мус хум та хо̄тал номитэ, то̄нт та̄н коланылт тав сака ёмащакв мӯйлыс."
9882,"Штефан Дудек тох потыртас, матъёмас ма̄ньщит ос хантыт та̄нти наука рӯпата ва̄руӈкв патсыт."
9883,"Та̄нти пе̄с ва̄рма­ляныл, пе̄с наканыл ха­нищтыяныл."
9884,"Ты щирыл по̄х хо̄тпат ты сосса ми­рыг урыл мори хансуӈкв тах ат патэ̄гыт, ат ро̄внэ ва̄р­малит акван тах ат тэ̄лыг­тыяныл."
9885,"Учёный нэ̄ о̄лупсатэ урыл
Ты суссылтапт Татьяна Александровна ка̄сыӈ хо̄тпан янытлавес."
9886,Ос о̄влэ̄т тот акван-атхатыг­лам ма̄хум тав о̄лупсатэ урыл мощ потыртасыт.
9887,"Номылматыгласыт, хумус тав школат ханищтахтас, хумус рӯпитас."
9888,Нэ̄ 1951 та̄л лӯпта э̄т­пос 6 хо̄талэ̄т Юильск па̄вылт самын патыс.
9889,"Школан ты ма̄нь па̄выл­вет минас, то̄нт ма̄нь ня̄­в­ра­мыт нила класс мус тот ха­нищ­таве̄сыт."
9890,"Ты ёмас пора урыл тав ань тох потыртас:
– Школан ёхтысум, сунсэ̄гум, ня̄врамыт ха­нищ­тан нэ̄ – ты ам увщим Мария Кузьминична Волдина, то̄нт тав Вага­товаг о̄лыс."
9891,"Тав нупылэ «Мария Кузьминична» ла̄вуӈкв щар ат ве̄рмы­сум, нас Марьяг ла̄выс­лум."
9892,"Ме̄н халме̄нт ляпа рӯтыг о̄лыме̄н, ам а̄тям Александр Иванович ос тав оматэ Варвара Ивановна – тэ̄н яга̄ииг-ягпыгыг о̄лсыг."
9893,Ос хотмус тох та ханищтахтасум.
9894,"Тувыл та̄н колта̄глыл Касум па̄вылн ва̄нтлы­сыт, та па̄выл школат ня̄врамыт туп рущ ла̄тӈыл ханищтаве̄сыт."
9895,Рущ ла̄тыӈ ат ва̄нэ ня̄врамытн тот ханищтахтуӈкв сака та̄р­витыӈ о̄лыс.
9896,Ос Татьяна тыи ма̄гыс математикал сака пӯмщалахтас.
9897,"Тав а̄тятэ Александр Иванович Молданов «Казымский» совхозт бухгалтерыг о̄лыс, оматэ ос партийный организа­цият пуӈктотыс."
9898,"Школа а̄стламе юи-па̄лт тэ̄н а̄гитэ̄н Ленинград ӯсн э̄лаль ханищтахтуӈкв ке̄тыстэ̄н, тот физика ос математика учителиг вос ханищтахты."
9899,"Институт а̄стламе юи-палт Мур­манский областьт мощ рӯпитас, тувыл Тюмень ӯст."
9900,"Аквмат порат юил ла̄тыӈ ёхтыс, а̄тятэ хот­таль щалтыс, нэ̄кве юв та минас."
9901,"Касум па̄выл школат рӯпитаӈкв патыс, ханты ос ё̄рн ня̄врамыт ханищтасанэ."
9902,"Ты ня̄вра­маквет ёт тав пе̄с йис ва̄рмалит, пе̄с йис накыт урыл потрыт акван-атуӈкв патыс."
9903,То̄нт ты та̄н ханты мир хансат нэ̄­пакн по̄слуӈкв патсаныл.
9904,"Яныгпа̄ла хо̄тпат палт юв ялсыт, пе̄с порат ма̄хум хумус о̄лсыт, та урыл пӯмщалахтасыт."
9905,"Наука рӯпата вāрим о̄лы
1985 та̄лт Татьяна Александровна о̄йкатэ̄н­тыл Ханты-Мансийск ӯсн ва̄нтласы̄г, тыг о̄лмыгта­сы̄г."
9906,Та па̄сныл тав наука рӯпата ва̄ри.
9907,"Онтолов та̄л минас, тав исторический наукат кандидат намыл майвес."
9908,Хансум научный потре тох намаим о̄лыс – «Орнамент северных хантов».
9909,"Ты нэ̄паке са̄в яныг ученый хо̄тпатн ловиньтавес, та̄н пуссын ла̄всыт - тамле яныг ос ма̄к номтыӈ рӯпата ва̄­руӈкв туп мо̄рсыӈ хо̄тпа ве̄рми."
9910,2002 та̄л па̄сныл тав Югорский университетт рӯпиты.
9911,Та колт ханищ­тахтын а̄гит-пыгыт ма̄гыс история урыл лекция-потрыт ловиньты.
9912,"Тав тот сака янытлаве, ма̄нь­лат хо̄тпат таве сака э̄руптыяныл."
9913,"Ань тав ханищтам то̄ва а̄гиянэ, то̄ва ханты нэ̄квет  о̄с учёный хо̄тпаг е̄мтсыт, наука рӯпата ва̄руӈкв патсыт."
9914,"Ханты мир пе̄с йис ва̄рмаляныл та̄ра-паттыяныл, номтыӈ нэ̄­па­кыт хансэ̄гыт."
9915,Ты хо­сыт ань хантыт халт са̄в учёный хо̄тпа тах е̄мты.
9916,"Сāв хо̄тпан янытлавес
«То̄рум Маа» музейн ёхталам хо̄тпат пуссын Татьяна Александровнан са̄в ёмас сымын ла̄тыӈ лāвсыт."
9917,"Кӯщаиг рӯпитан нэ̄ Людмила Александ­ровна Алферова ос тох по­тыртас:
– Хурит по̄слум хум Г.С. Райшев о̄лме̄т ма̄н йильпи мӯйлупса ва̄руӈкв потыртахтасӯв."
9918,"Ма̄гылн тагатан йильпи по̄с вос ва̄раве, тувыл ты по̄сыл са̄в ёмас рӯпата ва̄рум сосса хо̄тпат вос янытла­вет."
9919,"Геннадий Степанович о̄влэ̄т ты ме̄таль нэ̄пакн по̄слыстэ, тувыл та ва̄рвес."
9920,Ань ма̄н «Югра лылые̄п» организация па̄лыл то̄ва хо̄тпат янытласанув.
9921,Ос Татьяна Александровна ма̄н матах та̄л янытлаӈкв ат ве̄рмыслув.
9922,Ань ос матъёмас ты суссылтап ва̄рвес.
9923,Тыг акван-атхатам ма̄хум э̄лы-па̄лт таве ты мӯйлупсал тах ань мӯй­луптылӯв.
9924,"Ма̄н таве сака э̄руптылӯв, янытлы­лӯв."
9925,"Тав ма̄н музеюв ма̄гыс акв­топ На̄й-О̄тыр нэ̄г о̄лы, ва̄рнэ рӯпатав ма̄гыс сыме ща̄рги."
9926,Яныг пӯма­щипа таве̄н ла̄ве̄в.
9927,Тувыл Людмила Алфе­рова ты ме̄таль ученый нэ̄квен та мистэ.
9928,"Мо̄т ма̄хум ос хорамыӈ лӯпта ёт тотсыт, Татьяна Алек­сандровна Молданован мӯйлуптасаныл."
9929,"Тув ёхта­лам хо̄тпат ётыл пуссын пасан ва̄тан во̄в­ве̄сыт, ща̄й аим та̄н хоса потыр­тасыт."
9930,Тамле ты ёмас ва̄р­маль о̄лыс.
9931,Валентина УЗЕЛЬ
9932,"Ты таквс Россия янытыл ма̄хум нэ̄пак та̄ратасыт, са̄всыр мирколытын кӯщаит ос думатын депутатыт пе̄риясыт."
9933,"Ань округ Думан пе̄риим ма̄хманув ма̄нь таквс э̄тпос са̄тыт хо̄талт о̄выл щёс акван-атхатыгласыт, та̄н о̄выл сапра̄нияныл ты о̄лыс."
9934,Тув ат партиятныл депутатыт ликмысыт.
9935,Тот о̄лум нила партият коныпал «Российская партия пенсионеров за социальную справед­ливость» округ Думавт рӯпитаӈкве паты.
9936,"Округ Дума кӯщай пе̄риян э̄лы-па̄лт сапра̄ни щар янгыг о̄лнэ депутат тав о̄вылтытэ, ты Еремей Айпин тав потыртаӈкве па­тыс."
9937,"Ōвлэ̄т Денис Кор­не­ев, избирательный комис­си­ят кӯщаиг о̄лнэ хум, ла̄­тыӈ ла̄выс."
9938,"Денис Стани­славович пе̄риим депута­тыт наманыл ло­винь­та­санэ ос ла̄выс, округ мир ма̄гыс ёмас рӯпата вос ва̄ре̄гыт."
9939,"Сапра̄нин округ кӯщай нэ̄ Наталья Комарова ёхталас, тав мирн пе̄риим ма̄хум о̄с янытласанэ, ла̄выс, та̄н правительства ёт акван-нё̄тхатым вос рӯпитэ̄гыт."
9940,Тох рӯпатаныл молях э̄лаль лакви.
9941,Э̄лаль депутатыт Борис Хохряков кӯщаиг паттын ма̄гсыл нэ̄пак та̄ратасыт ос пуссын тав ма̄гсылэ номтаныл патыс.
9942,Борис Сергеевич ань нила та̄лн кӯщаиг о̄с та паттувес.
9943,"Дума кӯщай ва̄ӈын хо̄тпаг пе̄рияве̄сыт – Еремей Айпин, Наталья Западнова ос Владимир Семёнов."
9944,"Та юи-па̄лт пус­сын депутатыт комите­тытн ла̄кква-уртхатсыт, хо­тьют хумус рӯпитаӈ­кве паты."
9945,"Колнакытын ми­насыт ос ка̄сыӈ комите­тыт, комиссият щё̄стем потыртасыт."
9946,"Сосса ма̄хум Ассам­блеян нила хо̄тпа пе̄рия­ве̄сыт, ты кӯщаиг Еремей Айпин, ва̄ӈын хумыг Руслан Проводников ос нас депутатыг Александр Новьюхов, Василий Жуков."
9947,"Тувыл акв ювле яныг колнакн сапра̄нин мина­сыт, тот титыт сапра̄ния­ныл ва̄рыгласыт ос Совет Федерациян миннэ де­путат та̄нти халанылт пе̄риясыт."
9948,"Александр Новьюхов наме ла̄ввес ос депутатыт пуссын нэ̄пак та̄ратасыт, таве э̄лаль та паттыса­ныл."
9949,"Александр Вячеславо­вич Москван мины, тот рӯпитаӈкве паты."
9950,Тав хультум мандат-нэ̄паке мо̄т депутатын тах миве.
9951,Ос хотьют паттаве – нэ̄­ма­тыр ла̄тыӈ ат ла̄выг­ла­вес.
9952,Хотты мо̄т хо̄тпа ань сосса мир Ассамблеят рӯпитаӈкве тах та паты.
9953,"Газета ловиньтан ма̄х­манув улпыл номсэ̄гыт, депутатыт пуссын Дума па̄лыл олныл ойтавет."
9954,"Ос насати тох ва̄рмаль ат о̄лы, са̄выӈпа̄лэ мо̄т ма̄т рӯпитэ̄гыт ос та̄нти рӯ­патанылт олн сэ̄лэ̄гыт, Думат рӯпитанэ̄ныл ма̄г­сыл олныл ат ойтавет."
9955,"Михаил Сердюк, «Справедливая Россия» партияныл о̄лнэ хум ма̄хманэ̄н ла̄выс, мо̄та­ныт о̄с вос олнта̄л тот рӯпитэ̄гыт, тувыл туп Дума кӯщай ос тав ва̄ӈын хо̄тпанэ вос ойтавет."
9956,"Ос депутатыт номта­ныл ат патыс, олн ойтта̄л рӯпитаӈкве ат ка̄саще̄гыт, ат таӈхе̄гыт."
9957,"Ань Дума па̄лыл са̄тхуйплов депу­тат олныл ойтуӈкве пата­вет, та̄н мо̄т ма̄т рӯпитаӈ­кве ат патэ̄гыт."
9958,Пус­сын аквъёт тув налыман нупыл нёлолов депутат пе̄риим о̄лы.
9959,Та хо̄тал газетат ос журналыт ва̄рнэ ма̄хум ма̄гсыл хансым са̄ккон то̄ва ла̄тӈанэ мощ мо̄т­нув щирыл хасве̄сыт.
9960,Юи-о̄выл та̄лытыт ня̄вра­мыт мāгсыл ханты ос ма̄ньщи ла̄тӈыл журнал­ыт ва̄ра­вет.
9961,"Ты кастыл общест­венный связь департа­ментныл субсидия-олн грант хаснэ щирыл майлаве, ос тот та орга­низацият ты олн виӈкве ве̄рмысыт, хотъ­ютыт акв реестрын хансым о̄лэ̄гыт."
9962,"Ань таима̄гыс са̄ккон мощ пе̄нтвес, ты реестрын ат хансым организацият о̄с ты олн виӈкве вос ве̄рмысыт."
9963,Галина КОНДИНА
9964,Ханты-Мансийск ӯст ка̄тыл хурит по̄слум ханты хум Геннадий Степанович Райшев Галерея-мастерская колэ̄т акв пӯмыщ хо̄нтхатыглап о̄лыс – ма̄хум нэ̄пак хаснэ о̄йка Анатолий Константинович Омельчук ёт хо̄нтхатыгласыт.
9965,Ре̄тыӈ ю̄свой э̄тпост Анатолий Константино­вич 75 та̄лэ то̄влыс.
9966,"Тав наме СССР Союз журна­листыт палт хансым о̄лы, Россия писателит Союзн, заслуженный работник культуры РФ ос Тюмень ӯс почётный гражданин намыл майвес."
9967,"О̄лнэ̄тэ палыт тав Лӯима̄, Ямал ос Югра о̄вылтыт нэ̄пакыт хансы, са̄в та̄л телевизор хосыт потыртас, журналистыг рӯпитас."
9968,"Ма̄н ань о̄лнэ ма̄вт хосат та̄гыл ма̄-во̄й ос газ но̄х-виве, ты тэ̄ла ханищты, матыр-а̄ти та̄ра-патты, пуссын ёл-хансыянэ, кина-охсат по̄слы."
9969,"Лӯима̄ мир янытлытэ
Пе̄с пора о̄лупса, ща̄нь ла̄тыӈ, мо̄йтыт ос йис потрыт ханищтан ма̄ньщи ос ханты ма̄хманув ёт хосат та̄гыл ва̄йхаты."
9970,"Геннадий Степанович ёт о̄с хосат румалахтасыг, 1980 та̄лыт па̄сныл аквъёт рӯпитасы̄г."
9971,Ка̄тыл хурит по̄слум ханты хум та порат ущ мирн ва̄ӈкве патвес.
9972,"То̄нт Анатолий Константинович «Зелёное солнце» нэ̄пак хансыс, потранэ̄т таве янытлытэ."
9973,"Тувыл э̄лаль аквъёт са̄в рӯпитасыг – акватэ пот­рыт хансы, мо̄танэ ка̄тыл хурит по̄слы."
9974,Лов арыгтем нэ̄пак та̄рата­сыг.
9975,"Анатолий Констан­тинович ла̄выс, руматэ тымат пилыщмаӈ а̄гмын ёл ат те паттувес, иӈ са̄в нэ̄пак хаснувыг."
9976,Акв нэ̄паке ма̄гыс Геннадий Степано­вич нэ̄ хо̄тпа ху­рит по̄с­лыглас.
9977,"Анатолий Конста­нти­нович нэ̄паке хан­суӈкве ат молямлас, руматэ хурит лов арыг та̄л о̄щсанэ, нэ̄мхотьютн ат суссыл­та̄лсанэ."
9978,Мо̄лты Геннадий Степа­нович Райшев а̄тимыг е̄мтыс.
9979,"Нэ̄паке̄н ты та̄л ущ щё̄пи­тавес, тот э̄рупса о̄выл­тыт стихыт ос ма̄нь по­тыр-охсат хансым о̄лэ̄­гыт, тувыл ханты мир худож­ник по̄слум хуриянэ тув ва̄рве̄сыт."
9980,"Ты э̄лы-па̄лт хансыглам нэ̄паканэ – «Книга простых слов», «Я целую твой голос», «Любовь всегда ошибка» ма̄хумн сака янытлавет."
9981,"Са̄в ма̄т а̄лыми
Ань Ханты-Мансийск ӯст ты намыӈ-суиӈ хо̄тпа ёт хо̄нтхатыглахтуӈкве, потрамаӈкве са̄в мир ёхталас."
9982,"О̄йка стихыт ловинь­тас, нэ̄паканэ урыл по­тыр­тас."
9983,"Атхатыглам ма̄хум таве маттем та хӯнтлысыт, пӯмщалахта­сыт, потрыт ос стихыт хансуӈкве хунь о̄вылтах­тас, тыгыл э̄лаль маныр урыл хансуӈкве номсы."
9984,"Тав ла̄выс, 1965 та̄л па̄сныл хансы, налыман­тем нэ̄пак та̄ратас."
9985,"Потра­нэ «Москва», «Октябрь», «Сибирские огни», «Ямальский меридиан», «Нева» ос мо̄т журналытт хансыглаве̄сыт."
9986,О̄йка лӯима̄т о̄лнэ ма̄хум урыл 500 арыгкем до­кументальный кинат ва̄рыс.
9987,"Тамле телефести­ва­лит щё̄пита̄лыс: «Белые пятна истории Сибири», «Бабье лето в Увате», «Хвост удачи», «Человек и вера» ос мо̄т са̄всыр хо̄нтхатыглапыт."
9988,Анатолий Константи­нович э̄кватэ̄нтыл а̄ги ос пыг янмалтасы̄г.
9989,2018 та̄л па̄сныл пе̄нсият о̄лы.
9990,"Ань, ла̄ви, яныгпа̄лаг е̄мтыс, тамле номтын ёхтувес: о̄лупса ос нэ̄ хо̄тпа яныт­лаӈкве ос э̄руптаӈкве э̄ри, таима̄гыс ань ты урыл стихыт ос потрыт хансуӈкве патыс."
9991,Светлана РОМБАНДЕЕВА
9992,Ам юи-о̄выл та̄лытт рӯтанум кинсыянум.
9993,Та̄н наманыл акван-атыянум ос нэ̄пакн хансыянум.
9994,"А̄тям о̄парищ наме Аднакулов, тав ма̄ньщи хум о̄лыс."
9995,А̄тям о̄патэ ос яныг о̄патэ пе̄с порат Атнакуловыт наманыл о̄лыс.
9996,Ётыл Советский Союз о̄лум порат та̄н ос Аднакуловыт о̄парищ намыл хасве̄сыт.
9997,Мощ мо̄лалнув «Аль­манах ГенЭкспо» нампа о̄выл нэ̄пак нэ̄глыс.
9998,Тот яныг хо̄нт порат хо̄нтлум ма̄хум ос ва̄нэта̄л хотты ма̄т акваг хультум хо̄тпат наманыл хансым о̄лэ̄гыт.
9999,Ты нэ̄пак хосыт рӯт ма̄хум хо̄нтуӈкве ро̄ви.
10000,"Ма̄н, ханты ос маньщи мира­гув ма̄гыс ты ва̄рмаль сака э̄ри."
10001,Ма̄ньлатыг о̄лнэм по­рат рӯтанум урыл сака ат номсахтасум.
10002,"Та сыс ам ва̄глум, о̄пам хо̄нтлын ма̄ныл юв ат ёхталас."
10003,"Ащо̄йкам ос хо̄нтлын ма̄ныл юв ёхталас, ётыл­нувег юн а̄тимыг е̄мтыс."
10004,Тав пилта̄лыг хо̄нтлуме ма̄гыс ма̄гылн тагатан са̄в по̄сыт о̄ньщас.
10005,Ань ты рӯт ма̄хманум урыл потрыт кинсэ̄гум.
10006,Та̄н ураныл са̄внув ва̄ӈ­кве таӈхе̄гум.
10007,"Хумус та̄н о̄лсыт, хоты ма̄т хо̄нтлы­сыт, та̄н о̄лупсаныл урыл пуссын ва̄ӈкве ка̄са­ще̄гум."
10008,"Яныгпа̄ла рӯтанум пуссын хотталь щалтсыт, нэ̄мхотьют ат хультыс, ань китыглахтуӈкве нэ̄м­хотьютныл."
10009,"А̄тям, омам ос тэ̄н рӯтанэ̄н о̄с пуссын холасыт."
10010,"Ам аквтупмат амккем хультсум, нэ̄мхоть­ют а̄тим."
10011,"Я̄тил хо̄тпанум сака кинсыянум, хумус та̄н о̄лсыт, ва̄ӈкве сака ка̄саще̄гум."
10012,"Омам колэ̄т йӣв то̄­тап­совт пе̄с хурит, пе̄с нэ̄пакыт ос пищмат хо̄нт­санум."
10013,"Тот а̄тям-омам, щаще̄квам-о̄пам, ане̄к­вам-ащо̄йкам хурит ак­ван-атым о̄лсыт."
10014,"Сакати та̄наныл ка̄саласанум, номылматсанум."
10015,Округ архив-колт рӯпитан хо̄т­патн китахкем та̄л китыг­лахтын ла̄тӈыт хансыг­ласум.
10016,Та̄н а̄нумн мощ нё̄тсыт.
10017,"Са̄в хо̄тпа ёт пот­рамасум, та̄н хӯлтсаныл, хо̄т рӯтанум ёл-щё̄пита­ве̄сыт."
10018,"Ка̄стыглан ма̄гыс савынканын ялсум, тот та̄наныл ка̄стысанум, та̄н э̄лы-па̄ланылт ма̄ мус хӯтсасум."
10019,О̄пам Ефим Андреевич Аднакулов 1942 та̄лт тӯи порат хо̄нтлым ма̄н тот­вес.
10020,Аквта та̄л яныг таквс э̄тпост хум ва̄нэта̄л хотты ма̄т та патыс.
10021,Хо̄нтлум хо̄тпат урыл хансым об­щероссийский ло̄псыт тав уре̄т туп ма̄нь потыр-охса хансым о̄лы.
10022,Ты по­тыр округ военкоматт рӯ­питан хо̄тпат округ архив колн мисаныл.
10023,Россия ма̄т нэ̄пакыт хосыт яныг хо̄нт порат ат млн.
10024,са̄виткем э̄лумхо̄лас ва̄нэта̄л патсыт.
10025,"Са̄выӈ­па̄лэ ты ма̄хум урыл нэ̄­матыр ат ва̄ве, та̄н хотты ма̄т та порславе̄сыт."
10026,Мо̄лты та̄л хо̄нтлын нак оигпам па̄сныл 75 та̄лэ то̄влыс.
10027,Хо̄нтлум хо̄тпат са̄выӈпа̄лэ ань тыг мус ёл-щё̄питым ма̄наныл ат ва̄вет.
10028,Ам о̄пам та̄н халанылт хо̄т та хультыс.
10029,"Хо̄т тав хо̄нтлыс, ам щар нэ̄матыр та ва̄глум."
10030,"Ты та̄л о̄йттур э̄тпост акв ёмас ва̄рмаль е̄мтыс, «Альманах ГенЭкспо» китыт нэ̄пак та̄ратавес."
10031,Тот хо̄нтлум ма̄хум кин­суӈкве ро̄ви.
10032,"Хоты ма̄т са̄лтатыт хо̄нтлысыт, тот ёмщакв хансым о̄лы."
10033,Ма̄хум хо̄нтлум рӯтаныл наманыл та нэ̄пакт хо̄н­туӈкве ве̄рмияныл.
10034,"Ты нэ̄пак онтолов я̄нас потыр щирыл хансым о̄лы:
1."
10035,Хащта̄л ма̄т ва̄­нэта̄л хультум рӯт хо̄тпат киснэ тэ̄ла.
10036,2.
10037,"Ищхӣпыӈ ут хосыт Россия Министерство обороны интернет ло̄п­сыт, Министерство обо­роны архивт потыр хо̄н­туӈкве ро̄ви."
10038,3.
10039,Хо̄нтлын накт мир пусмалтан ва̄рмаль «Выгыр пе̄рна – пуста̄гыл о̄лнэ ва̄рмаль» хосыт кисхатнэ ло̄пс.
10040,4.
10041,"«Ты савынканыт ат ёрувлавет» - хоты ма̄т ма̄хум ёл-щё̄питаве̄сыт, ты ло̄пс та̄ра та̄наныл кинсуӈкве ро̄ви."
10042,5.
10043,«Хо̄нтлын порат э̄лаль о̄лнэ нак» – хо̄нт­лын ма̄т порсум хо̄тпат наманыл киснэ ло̄пс.
10044,6.
10045,«Ма̄нь мир» - США ос Германия мо̄т хо̄н ма̄т архивыт кисхатнэ тэ̄ла.
10046,7.
10047,«Ва̄нэ ма̄гыс» - Россия Министерство обороны архив та̄ра кисхатнэ ва̄рмаль.
10048,8.
10049,«Э̄лаль мо̄т хо̄тпан мае̄н» - школат патриотыг ханищтан проект.
10050,9.
10051,«Э̄лумхо̄лас киснэ вāрмаль урыл лов потыр».
10052,Ты нэ̄пакытыт са̄в нё̄т­мил щё̄питым о̄лы.
10053,Ма̄к э̄рнэ потрыт на̄н тот хо̄н­туӈкве ве̄рмиянын.
10054,"Нэ̄пак ты хо̄тпат хассаныл:
– Виктор Тумаркин э̄лумхо̄лас киснэ ма̄гыс ОБД «Мемориал» ос «Память народа» нампа ло̄пс щё̄питас;
– Игорь Ивлев «Солдат.ру» нампа ло̄пс ва̄рыс."
10055,Хо̄нтлум ма̄хум тот о̄с наманыл хо̄нтуӈкве ро̄ви.
10056,– Алексей Кислицын ма̄н ма̄вт ос мо̄т хо̄н ма̄т о̄лнэ архивыт ёт са̄в рӯпитас.
10057,Тот о̄с хо̄нтлын нак порат ва̄нэта̄л хуль­тум хо̄тпат наманыл хо̄н­туӈкве ро̄ви.
10058,– Алина Акоефф ос хо̄нтлын накт ёл-щё̄пи­тым ма̄хум наманыл ак­ван-хансын ло̄пс ва̄рыс.
10059,"Ты нэ̄пак на̄н интернет хосыт хо̄нтуӈкве ве̄рми­лын, тот ты ма̄гыс олн ойтуӈкве ат э̄ри."
10060,"Ань ма̄хум та̄нки рӯтаныл хо̄н­тыя­ныл ке, сака ёмас о̄лнув."
10061,"Ам ты нэ̄пак ём­щакв ханищтылум, номсы­те̄мт, о̄пам хо̄т хо̄н­ты­лум тах."
10062,Ка̄сыӈ хо̄тпа такви рӯтэ тот вос кинсытэ.
10063,Вера Станишевская (Аднакулова) хансум потре ма̄ньщи ла̄тӈыг Николай МЕРОВ толмащластэ
10064,Ханты-Мансийск ӯст этнокультурно-образовательный центр-колт ма̄нь таквс э̄тпос лов хо̄талэ̄т «Судьба Человека в истории народа» йильпи проект-тэ̄ла урыл потыртасыт.
10065,"Ты кол кӯщай нэ̄ Ирина Кибкало ла̄выс, та̄н мирн ва̄нэ сосса хо̄тпат о̄луп­саныл о̄выл­тыт потыртаӈкве патэ̄гыт – тыи пе̄с накыт ос ща̄нь ла̄тӈыт э̄лаль тотнэ ханты, ма̄ньщи ос ё̄рн хо̄тпат урыл."
10066,"То̄ваныл та̄н хала­нылт са̄всыр потрыт, стихыт хассыт."
10067,О̄выл ва̄йхатнэ тэ̄ла­ныл стихыт хансум хо̄н­таӈ ма̄ньщи о̄йка Андрей Семёнович Тарханов о̄выл­тыт о̄лыс.
10068,Ты та̄л ма̄нь та­квс э̄тпос 13 хо̄­талт тав 85 та̄лэ то̄в­лы­нув.
10069,"Тав хан­сум нэ̄паканэ ма̄н о̄лнэ ма̄вт, Россия ос мо̄т хо̄н ма̄т са̄в мирн ва̄вет."
10070,Андрей Семёнович о̄лме̄т ты колн ёхталас ос ня̄врамыт ёт хо̄нтхатыг­лас.
10071,Мо̄лты та̄л ты колн ялантам а̄гит ань Ханты-Мансийск ӯст педучили­щат ханищтахтэ̄гыт.
10072,Та̄н тыт рӯпитан ханищтан нэ̄т «Берегите кедры» нампа касыл ва̄рсыт.
10073,"Ирина Борисовна Белявская ты урыл ла̄выс, ӯльпа хантытн ос ма̄ньщитн сака янытлаве, ты са̄в нотыӈ ос та̄к яныгман йӣв."
10074,"Таима̄гыс лӯима̄т о̄лнэ ос стихыт хаснэ хо̄тпат, ты йӣв ма̄хум ӯргалан йӣвыг о̄щ­саныл."
10075,"Пе̄с йис потрыт-мо̄йтыт щирыл, То̄румн ӯльпа щар о̄выл йӣвыг янмалтавес."
10076,Тувыл акв порат щар юи-о̄вылт акван-хо̄нтхатыглама­нылт Андрей Семёнович Тарханов са̄в щёс ма̄хум нупыл тох ля̄гала̄лыс: «Ӯльпат ӯргалым о̄нь­ще̄н».
10077,О̄йка ты центрын мӯй­луптам нэ̄паканэ̄т тув хансым сым ла̄тӈанэ ху­льтсыт.
10078,Ты нэ̄паканыл суссыл­тасаныл ос мощ потыр­тасыт.
10079,Кит нэ̄пакыг Наталья Николаевна Чайникова ёт тотыглас ос тав ще̄мьятэ ма̄гыс тув хансым ёмас ла̄тӈыт ловиньтасанэ.
10080,"Тэ̄н тыг сас Ко̄нда ма̄­ныл ёхтысы̄г, тыт ще̄мь­янэ̄н ёт юртыӈыщ о̄лсыт."
10081,Наталья Николаевна Вероника ос Никита юртыӈ ня̄врамыг Андрей Тарханов стиханэ ём­щакв потыртаӈкве ха­нищтасаге.
10082,Тувыл стихыт ловиньтым са̄в­сыр ка­сы­лыт кассы̄г.
10083,Ань тот «Ря­би­новый пир» видео­ролик мӯй ма̄хумн суссыл­тавес.
10084,Тувыл ос ма̄ньлат а̄гит стихыт ловиньтасыт.
10085,Нэ̄пак ловиньтан колт рӯпитан нэ̄ Надежда Постика Андрей Семёно­вич та̄н палтаныл ёхта­ламе урыл потыртас ос тав турсуе хансым аудио­диск мӯйлуптас.
10086,"Са̄в ёмас ла̄тыӈ Кур­бан Гусейнович Курба­нов, стихыт хаснэ о̄йка, ла̄выс."
10087,"Тэ̄н ва̄тахкем та̄л ва̄йхатым о̄лсы̄г, та сыс ёмщакв румалахтасы̄г."
10088,О̄йка ань А.
10089,С.
10090,Тарханов урыл нэ̄пак щё̄питы.
10091,Тувыл такви хансум стихе ловиньтастэ.
10092,Андрей Тарханов то̄ва стиханэ э̄ргыг щё̄питаве̄сыт.
10093,Акв э̄рыг Анастасия Артеева э̄ргыстэ.
10094,Ос юи-о̄вылт ты акван-атхатыглам нак «Спешите говорить «Люблю» стихотворе­ниял а̄стласаныл.
10095,"Лӯима̄т о̄лум хум турсуе
Нэ̄пак ловиньтан колт 13 щислат А.С. Тарханов намхо̄талэ кастыл о̄с кāстувес."
10096,"Тув тав рӯтанэ, юртанэ, руманэ акван-атхатыгласыт."
10097,"Мӯй ма̄хум ёт пыге Иван Тарханов пащалахтас ос омаге-а̄тяге урыл мощ потыр­тас, а̄ще э̄руптам кит стихыг ловиньтас."
10098,Мар­гарита Тарханова о̄патэ ка̄стын ма̄гыс кит э̄рыгта̄ныг пиа­нинал ёнгыс.
10099,"Мо̄т хо̄т­пат Вера Кондратьева, Татьяна Огнёва, Пётр Парфиров стихыт ловинь­тасыт."
10100,Светлана Динисламо­ва Андрей Семёнович хансум стихе «Па̄рыс» ос «Лё̄мвой» урыл ма̄ньщи ла̄тӈыг толмащласаге.
10101,"Александр Семёнов, А̄с-угорский институтт рӯпитан учёный хум, «Концептосфера лирики Андрея Тарханова» йи­льпи та̄ратам нэ̄пакыт ёт­тотыс ос та хо̄тал ла̄тыӈ ла̄вум хо̄тпатн мӯйлуп­тасанэ."
10102,Ты акван-атхатыглам нак сака ёмасыг о̄лыс ос ма̄хум поэтув урыл сымн ро̄внэ са̄в ла̄тӈыт ла̄всыт.
10103,Тамара МЕРОВА
10104,Яныг таквс э̄тпос 11 хо̄талэ мус округувт «Перепись населения» ва̄руӈкве патаве.
10105,"Ты кастыл ля̄ххал тотнэ колн экономика департамент кӯщай ва̄ӈын нэ̄ Лариса Шанаурина, общественный ос внешний связь  департамент кӯщай ва̄ӈын хум Александр Пономаренко ос Тюменский область, Югра ма̄т ос Ямало-Ненецкий округт статистика ва̄рнэ кӯщай ва̄ӈын хум Валерий Ярлов ёхталасыт."
10106,"О̄выл ла̄тыӈ Лариса Шанаурина ла̄выс:
– Ты ва̄рмаль лов та̄л сыс акв щёс ва̄рыглаве, ма̄хум наманыл ос о̄луп­саныл урыл потрыт пус­сын нэ̄пакн хансавет."
10107,"Ма̄н ма̄в ма̄гыс ты тэ̄ла тыи­ма̄гыс э̄ри, ка̄сыӈ хо̄тпа наме вос ва̄ве ос о̄лупсав э̄лаль акваг ёмасыг вос е̄мтыс."
10108,"Тувыл нэ̄пакыт маныр хансуӈкве э̄ри, ты урыл ос Валерий Ярлов потыртас:
– Перепись ва̄рнэ хо̄тпат ма̄хум колытн та̄­нки ёхталаӈкве патэ̄­гыт."
10109,Ты та̄л та̄н потрыт та̄ра ищ­хӣпыӈ утын (план­шетн) хансыяныл тах.
10110,Тувыл ань ма̄хум «Гос­услуги» ло̄пс хосыт та̄нки наманыл о̄с хансуӈкве ве̄рмияныл.
10111,"Кӯщаит ла̄внэ̄ныл щи­рыл, хотьют по̄х э̄лум­хо̄лас юв та̄ртуӈкве ат ка̄сащи ке, тав много­функциональный центр колн ялуӈкве ве̄рми, тот наме хансаве."
10112,Ма̄н ма̄вт о̄лнэ мира­нув кит нэ̄пакыгт пуссын аквъёт 33 китыглахтын ла̄тыӈ хансуӈкве э̄ри.
10113,"О̄выл ло̄псыт на̄нки на­мын, та̄ланын, хо̄т о̄лэ­гы̄н, хо̄т яныгмасы̄н, ман­са̄вит ща̄нь ла̄тыӈ ва̄гы̄н, хо̄т ханищтахтасы̄н, хо̄т рӯпитэгы̄н ос мо̄т ва̄рма­лит урыл хансуӈкве э̄ри."
10114,Китыт ло̄псыт лов ки­тыглахтын потыр о̄лы.
10115,"Тот на̄нан хансуӈкве э̄ри, манхурип колт на̄н о̄лэ­гы̄н, манса̄вит колнак о̄нь­щегы̄н, хоты та̄лт колын ӯнттувес, колынт маныр ёмас о̄лы ос мо̄т потрыт урыл хансуӈкве э̄ри."
10116,Мо̄т хо̄н ма̄ныл о̄луӈ­кве тыг ёхтум хо̄тпат ма̄­гыс о̄с ло̄пс о̄лы.
10117,"Тот ос ты урыл китыглап, хо̄тпа манса̄вит та̄лэ, хунь ос манрыг тыг ёхтыс, маныр тыт ва̄ри, хоты ма̄ныл ёхтыс, манса̄вит та̄л тыт о̄луӈкве паты ос мо̄т ва̄рмалит урыл китыг­лаве тах."
10118,"Кӯщаит ла̄всыт, ты китыглапыт хосыт та̄ра-паттаве, э̄лумхо̄лас о̄луп­сатэ ёмаснувег ва̄рнэ ма̄гыс э̄лаль маныр тэ̄ла щё̄питаӈкве э̄ри, маныр рӯпата ва̄руӈкве э̄ри."
10119,"Ты коныпал манса̄вит э̄лум­хо̄лас ма̄н ма̄вт о̄лы, ёмщакв ловиньтаве."
10120,"Ту­выл манса̄вит школа, ма̄нь ня̄врам кол, пӯль­ница, каснэ кол ос мо̄т э̄рнэ колыт ӯнттуӈкве иӈ э̄ри, ёмщакв ва̄ӈкве патаве тах."
10121,Тыима̄гыс пуссын ма̄хум наманыл тув ты хан­савет.
10122,Николай МЕРОВ
10123,Саранпа̄вылт о̄лнэ «Са̄лы лё̄ӈх» ма̄ньщи коллектив рӯпитанэ̄тэ па̄сныл ва̄т та̄лыг ты е̄мты.
10124,Ты тэ̄ла Дмитрий Георгиевич Агеев тав о̄вылтастэ.
10125,"Э̄рыг тотнэ хум о̄влэ̄т ма̄ньщи са̄ӈквылтапыл та̄ныт са̄ӈквылтаӈкве яныг хо̄тпатыл такви ханищтахтас, тувыл ня̄врамыт ханищтаӈкве патыс."
10126,"Ты та̄лыт сыс «Са̄лы лё̄ӈх» э̄ргын-йӣквнэ янге-ма̄не округ янытэ̄т яла­сасаныл, Россия яны­тыл о̄лнэ ӯсытн ос па̄в­лытн са̄в щёс яланта̄лсыт, э̄лы хо̄н ма̄т о̄лсыт."
10127,Тынакт «Са̄лы лё̄ӈх» коллектив Ханты-Мансийск ӯсн ёхталасыт.
10128,Тыт окружная школа мастеров колт рӯпитан ма̄хум ёт «Югорские мотивы» хо̄нтхатыглапа­ныл о̄лыс.
10129,О̄влэ̄т Ханты-Мансийск ӯс ня̄врамыт са̄ӈквылтапыл та̄ныт са̄ӈ­к­вылтасыт.
10130,"Ханищтан хо̄т­паныл Алексей Александ­рович Рещиков тох ла̄выс:
– Саранпа̄вылныл ёх­тум я̄тил ня̄врамыт, ты­хо̄тал ма̄н на̄н нуплын сунсэ̄в, хумус на̄н э̄ргегы̄н ос йӣквегы̄н, манхурип та̄ныт ханищтасын, са̄ӈк­вылтэгы̄н."
10131,"На̄н о̄с ма̄н ва̄рнутанув хӯнтамлыя­нын, манхурип та̄ныт ма̄н са̄ӈквлылтэ̄в."
10132,"Тамле хо̄нтхатыглапыт ва̄руӈкве э̄ри, ня̄врама­нув халанылт ханищтах­тэ̄гыт, ва̄йхатэ̄гыт."
10133,"Ма̄н ань акв яныг э̄рнэ тэ̄ла ва̄ре̄в – са̄ӈквылтап та̄­ныт са̄ӈквылтэ̄в, йӣкве̄в, э̄рге̄в."
10134,"Ос ма̄к таи, маныр ва̄гув ос ха̄сэ̄в, пуссын мирн суссылтыянув, вос ва̄вет, хотталь ул вос со̄й­ме̄гыт."
10135,"Ма̄ньщи ос ханты та̄ныт ва̄нэ хо̄тпа Дмитрий Георгиевич Агеев 1990-й та̄лыт порат Ханты-Мансийск ӯсн ва̄тихал ёхталас, са̄всыр семинарыт ос курсыт ва̄рыглас, ма̄ньлат ма̄хум са̄ӈквылтапыл са̄ӈквылтаӈкве ханищ­тасанэ."
10136,"Тав ханищтам хо̄т­панэ округ янытыл та̄рам­ла­сыт, са̄всыр ма̄т ня̄вра­мыт ос яныгхо̄тпат ёт рӯ­пи­таӈкве патсыт."
10137,"Хотьют ка̄сащас, таӈхыс са̄ӈк­вылтап та̄ныт ва̄ӈк­ве, са̄ӈк­вылтапыл са̄ӈкв­ыл­таӈкве, пуссын ха­нищ­тахтасыт."
10138,"Ётыл 2016 та̄лт ма̄н Дмитрий Георгиевич ва̄р­малянэ щирыл, окруж­ная школа мастеров тэ̄ла о̄вылтасув - са̄ӈквылтап ос та̄рыгсыплув йӣв ва̄­руӈ­кве ос ма̄хум са̄ӈк­выл­тапыл са̄ӈквылтаӈкве ханищтаӈкве патсанув."
10139,"Ма̄н палтув ань ка̄сыӈ хо̄тпа ёхтуӈкве ве̄рми, та̄ныт са̄ӈквылтаӈкве таӈхи те, вос ханищтахты манос э̄рнэ пормас вос ма̄щтырлы."
10140,Ты юи-па̄лт «Са̄лы лё̄ӈх» коллектив высту­па­йтас.
10141,"Ня̄врамыт ма̄ньщи э̄ргыт татем нё̄тнэг э̄ргы­сыт, пе̄с ма̄хманув хольт йӣквсыт."
10142,Ма̄ньлат пыг Алек­с­андр Перов «Танец Менквов – лесных Духов-ве­ликанов» Калистрат Петрович Лончаков ва̄­рыглам та̄н са̄ӈквылтас.
10143,Злата Савчук «Каза­рки летят» ханты хум Артём Гришкин та̄нэ са̄ӈквыл­тас.
10144,Мāньлат āгииг Таяна Перова ос Злата Савчук акв­торыг «Наигрыши мансийских богов» та̄ныт са̄ӈквыл­тасыг.
10145,«Са̄лы лё̄ӈх» коллектив кӯщай нэ̄ Валентина Дмитриевна Перова – ты Дмитрий Георгиевич Агеев тав а̄гитэ.
10146,"Нэ̄ ла̄выс, а̄тятэ ты та̄л туи пенсиян минас, а̄гм нупыл харты, ань юн о̄лы."
10147,"Вāим, о̄йка ве̄рмыс те, ня̄врамыт ёт иӈ яласанув, ханищтану­ванэ."
10148,Саранпа̄выл искусства школат Валентина Дмитриевна 18 та̄л кӯщаиг о̄лы.
10149,"Хунь Дмит­рий Георгиевич а̄гмыл хартуӈкве патыс, «Са̄лы лё̄ӈх» тэ̄ла тармыл пуӈктотуӈкве Валентина Дмитриевна паттувес."
10150,"Нэ̄ тох потыртас:
– Ам ань а̄тям тэ̄латэ э̄лаль тотылум."
10151,"«Са̄лы лё̄ӈх» коллектив тав ва̄руӈкве номылматастэ, ма̄ньщи ма̄хум ёт та̄н са̄в та̄ныт, йӣквыт, э̄ргыт но̄х-во̄рмалтасыт, ня̄вра­мыт ёт ханищтасыт."
10152,"Э̄ргыт, йӣквыт ос та̄ныт коны-пал, тав ма̄нав сосса мир культура ва̄ӈкве ос э̄руп­таӈкве ханищтастэ."
10153,"Ань са̄в хо̄тпа са̄ӈк­вылтапыл са̄ӈквылтаӈкве ха̄сэ̄гыт, тувыл э̄лаль ма̄ньлат ма̄хум ос ня̄вра­мыт ханищтэ̄гыт."
10154,"Ам ань пыгум ос ма̄нь а̄гим ты тэ̄ла о̄с ханищтытэ̄н, са̄ӈк­вылтапыл ёнгасым ос э̄ргим ма̄н ётув яласэ̄г."
10155,Ты пе̄с ма̄ньщи та̄ныт мирн суссылтан ма̄гыс Дмитрий Георгиевич «Са̄лы лё̄ӈх» ёт са̄в ма̄т яласасыт.
10156,"Ма̄н о̄с э̄ргим-йӣквим хо̄т-а̄ти акваг яласасӯв, ос туп тымат пилыщмаӈ а̄гм ма̄гыс ки­тыт та̄л юн о̄лэ̄в."
10157,"Ты­накт ма̄н ня̄враманув ищ­хӣпыӈ ут хосыт «Возьмёмся за руки, друзья» фестиваль ма̄гыс э̄ргысыт, йӣквсыт."
10158,Тот кит со̄тыра хо̄тпа выступайтасыт.
10159,"«Са̄лы лё̄ӈх» ня̄врама­нув ат номинацият но̄х-патсыт, о̄выл места висыт, кит номинацият ос китыт места висыт."
10160,"Тувыл ма̄н тыг Ханты-Мансийск ӯсн во̄ввесув, гала-концерт ва̄руӈкве тахсыт кос."
10161,"Ма̄н молях щё̄пита­пахтасув, тыг та ювув, ос тыт ла̄ве̄гыт, тымат а̄гм ма̄гыс концерт ва̄руӈкве ат патаве."
10162,Ань тыт са­кати школа мастеров ня̄врамыт ёт хо̄нтыглах­тэ̄в.
10163,"Йимув сыс Ха̄льӯс клубт концерт ва̄рыгла­сув, са̄в мир ёхталас, ма̄хум пӯмщалахтым ма̄н нуплув суссыт."
10164,Тэ̄лы порат ва̄т са̄грап­нал э̄тпост Москват министерство культуры па̄лыл «Символы нацио­нальной культуры» конкурс ва̄раве.
10165,"Тув ма̄н о̄с кос во̄ваве̄в, минуӈкве та̄ртаве̄в те, ялэв."
10166,"Ты сака яныг, мирхал тэ̄ла, Гнесиныт нампа акаде­мия колт ва̄раве тах."
10167,"Валентина Дмитрие­вна ща̄нь ла̄тыӈ урыл ки­тыгласлум, ня̄врамыт ма̄ньщи ла̄тӈыл потыр­таӈ­кве ос э̄ргуӈкве хотьюн ханищтавет?"
10168,"Нэ̄ ла̄выс:
– Ань йис ня̄врамыт ща̄нь ла̄тӈыл ат потыртэ̄­гыт."
10169,Ма̄ньщи ла̄тӈыт ос э̄ргыт ёл-хансым потрыт хосыт ханищтэ̄гыт.
10170,"О̄влэ̄т хӯнтлыяныл, тувыл о̄с тох та ла̄ве̄гыт."
10171,"Школат Светлана Савельевна Мерован ханищтавет кос, ос юн ма̄хманыл ат потыртэ̄гыт."
10172,Таима̄гыс ня̄врамытн э̄ргыт ханищтаӈкве та̄р­витыӈ.
10173,"Ома-а̄тяныл юн те потыртасыт, татем ёмас о̄лнув – ня̄врам такви ла̄тӈе ва̄нувтэ ос э̄ргыт ханищтаӈкве та­ве̄н кӯпнитнувег о̄лнув."
10174,"Ма̄ньщи нэ̄ Ольга Владимировна Лелятова ма̄навн сака са̄в нё̄тыс, ня̄врамыт ма̄ньщи ла̄тӈыл ёмащакв потыртаӈкве ханищтасанэ."
10175,"Мо̄лты та̄л нэ̄-я̄тыл тымат лю̄ль а̄гмын ёл-паттувес, а̄ти­мыг е̄мтыс."
10176,Ань ма̄навн тав та̄лэ рӯпитаӈкве сака та̄р­витыӈ.
10177,"Культура янытлан ма̄хум ань ва̄ганыл – ка̄сыӈ мир э̄рганэ манос ща̄нь ла̄тӈе ма̄ янытыл о̄лнэ куль­тура ма̄гыс ма̄к э̄рнэ, тыныӈ ва̄рмаль."
10178,"Таима̄гыс ка̄сыӈ хо̄тпа такви мире тэ̄лат вос ва̄ганэ, янытлыянэ, э̄лаль вос тотыянэ."
10179,Ань потруме̄н та оигпас.
10180,"Ня̄врамыт о̄с ки­тыгласанум, са̄ӈквылта­пыл ёнгасаӈкве та̄рвитыӈ ман а̄ти, «Са̄лы лё̄ӈхыт» манах та̄л э̄рге̄гыт-йӣк­ве̄гыт?"
10181,"А̄гирищит ос пыгрищит татем ка̄ркам ня̄врамаквет, ща̄гтым потрамасыт."
10182,"Маныр та̄н ла̄всыт, ты урыл мо̄тыт газетат ловиньтэ̄н."
10183,"Я̄тил Валентина Дмитриевна, Дмитрий Георгиевич ос ня̄врамак­вет, на̄нанн ма̄н са̄в ёмас, сымыӈ ла̄тыӈ ла̄ве̄в."
10184,"На̄н сака э̄рнэ тэ̄ла ва̄регы̄н – ма̄ньщи мирув э̄ргыт, йӣквыт, пе̄с та̄гыл са̄ӈк­вылтапыл са̄ӈквылтан та̄ныт но̄х-во̄рмалтыя­нын, мирн суссылтыянын."
10185,"Пуста̄гыл о̄лэ̄н, То̄рум ёт, О̄тыр ёт о̄лэ̄н!"
10186,Светлана РОМБАНДЕЕВА
10187,Ты э̄тпос о̄вылтахтам порат 5-7 щислат Ханты-Мансийск ӯст  «Всероссийский форум национального единства» нампа  яныг сапра̄ни о̄лыс.
10188,"Хӯрум хо̄тал сыс тыг ёхталам яныг кӯщаит ос мӯй ма̄хум суссылтапытн, ханищтапытн, конферен­циятын, хо̄нтхатыглапы­тын во̄выглаве̄сыт."
10189,Форум рӯпататэ ищхӣпыӈ ут хосыт ка̄сыӈ э̄лумхо̄лас сунсуӈкве о̄с ве̄рмыс.
10190,"Кӯщаит потыртасыт
О̄выл хо̄талэ̄т яныг сапра̄ни ва̄рыглавес."
10191,О̄влэ̄т Россия Президент УРФо ма̄т ва̄ӈын хо̄тпатэ Владимир Якушев ищ­хӣпыӈ ут хосыт ма̄хумн паща ла̄тыӈ ке̄тыс.
10192,Округ кӯщай нэ̄ Наталья Комарова о̄с потыртас.
10193,"Тав ла̄выс:
– Са̄всыр мирыт юртыӈыщ вос о̄лэ̄гыт, халанылт вори ул вос тотэ̄гыт, пе̄с йис ва̄рма­ляныл, ща̄нь ла̄тӈаныл ул вос ёрувлыяныл ос э̄лаль вос тотыяныл, ты кастыл Югра ма̄т акваг са̄в рӯпата щё̄питаве."
10194,Ты сапра̄нит ма̄нки рӯпатав урыл потыртаӈкве о̄с тах патэ̄в.
10195,"Ты юи-па̄лт Светлана Смирнова, «Ассамблея народов России» нампа колт кӯщай нэ̄, манхурип са̄кконыт, программат пирмайтаве̄сыт, фестива­лит, суссылтапыт, ялпыӈ хо̄талыт щё̄пита̄лавет, та урыл ла̄выс:
– Ань «Концепция национальной политики» нампа щар ма̄к э̄рнэ нэ̄пак пирмайтавес."
10196,Ты хосыт са̄в рӯпата ва̄раве.
10197,Россия ма̄ янытыл 196 са̄всыр мирыт ань о̄лэ̄гыт.
10198,"Та̄н пуссын та̄нки пе̄с йис ва̄р­маляныл э̄лаль тотэ̄­гыт, ща̄нь ла̄тӈыл потыр­тэ̄гыт."
10199,2012 та̄лт Россия яны­тыл рӯпитан школа­тыт ня̄врамыт 89 са̄всыр ща̄нь ла̄тӈытн ханищта­ве̄сыт.
10200,"2018 та̄лт 105 ла̄т­ӈыл а̄гит, пыгыт ханищ­таӈкве патве̄сыт."
10201,Ты пора сыс ща̄нь ла̄тыӈ ханищ­тан йильпи са̄в нэ̄пакыт та̄ра­таве̄сыт ос ня̄врамыт ханищтан хо̄тпат рӯпи­таӈкве пирмай­таве̄сыт.
10202,"Мирыт юртыӈыщ о̄лэ̄­гыт ма̄н а̄ти, Россия яны­тыл о̄лнэ ма̄хум акваг китыглавет ос та̄н хала­нылт 80% са̄вит хо̄тпат ла̄ве̄гыт, мирыт вори ат то­тэ̄гыт, ёмащакве о̄лэ̄гыт, тыи сака ёмас."
10203,"Тувыл 20% са̄вит ма̄хум тох ат номсэ̄гыт, тыима̄гсыл ми­рыт юртыӈыщ вос о̄лсыт, иӈ са̄в рӯпата ва̄руӈкве э̄ри."
10204,"Кӯщай нэ̄ э̄лаль ла̄­выс, китыт та̄л Россият «Гордость нации» нампа касыл ва̄рыглаве."
10205,"Ка̄сыӈ край, область манос округ янытыл ка̄р­камыг са̄в та̄л рӯпитан ма̄хманыл ма̄гыс та̄н нэ̄паканыл ке̄туӈкве тув ве̄рме̄гыт."
10206,Но̄х-патум хо̄тпат яныг таквс э̄тпос 4 хо̄талэ̄т Москва ӯсн  янытлаӈкве тах во̄вавет.
10207,"Ня̄врамыт ща̄нь ла̄тыӈ ханищтэ̄гыт
Аквта хо̄талэ̄т ма̄хум ищхӣпыӈ ут хосыт ща̄нь ла̄тӈыт э̄лаль тотнэ ва̄рмаль урыл потырта­сыт."
10208,Та̄н сапра̄нияныл рущ ла̄тӈыл тох намаим о̄лыс: «Актуальные вопросы по сохранению и поддержке родных языков в преддверии Международного Десятилетия родных языков коренных наро­дов мира 2022-2032».
10209,"Округ ханищтап де­партаментыт рӯпитан нэ̄ Надежда Костылева ма̄н о̄лнэ ма̄вт сосса ня̄врамыт хумус ща̄нь ла̄тӈыл ханищтавет, та урыл доклад-потыр тот ловиньтас."
10210,Ань ма̄ньщи манос ханты ла̄тӈыг ханищтан ма̄гыс йильпи нэ̄пакыт та̄ратавет.
10211,О̄влэ̄т ма̄ньщит ма̄гсыл йильпи нэ̄пакыт хасве̄сыт.
10212,Мо̄лты та̄л 1-4 классыт ма̄гсыл ханты ла̄тыӈ ханищтан йильпи нэ̄пак ва̄рве̄сыт.
10213,"Округувт о̄лнэ 28 школатыт 1606 ня̄врамыт ханты, ма̄ньщи ос ё̄рн ла̄тӈыт ханищтэ̄гыт."
10214,"14 садикын ялантан 321 а̄ги­рищит, пыгрищит ща̄нь ла̄тӈыл потыртэ̄гыт."
10215,Ос «Стойбищная шко­ла-сад» нампа проект щирыл пе̄с йис ма̄т ос ма̄нь па̄вылквет о̄лнэ ня̄врамыт ищхӣпыӈ ут хосыт ань ханищтавет.
10216,Кит тамле школаг Бело­ярский район Тугияны ос Паш­торы па̄влыгт ва̄рвесы̄г.
10217,Та̄н ётаныл Полноват па̄выл школат учитель-хо̄тпат рӯпитэ̄гыт.
10218,Сургут­ский районт во̄рт о̄лнэ сосса ще̄мьят о̄с акв тамле ищхӣпыӈ утыл ва̄рве̄сыт.
10219,Ань ты кит районыгт ищхӣпыӈ ут хо­сыт 16 ня̄врам тох ханищ­тахтэ̄гыт.
10220,"Интернатыт о̄лнэ а̄гирищит, пыгрищит урыл Надежда Костылева о̄с потыртас."
10221,Ань щар яныг интернат Русскинская па̄вылт о̄лы.
10222,Та колт во̄р па̄влытныл ёхтум 190 ня̄врамыт о̄лэ̄гыт.
10223,Ка̄сыӈ та̄л та интернатыт ня̄вра­мыт акваг са̄вме̄гыт.
10224,"Университетыт манос колледжит ханищтахтын ма̄ньлат хо̄тпат мāгсыл нё̄тмил ва̄рнэ урыл кӯ­щай нэ̄ таи ла̄выс:
– Ма̄н округувт 2019 та̄л па̄сныл «Устойчивое развитие коренных малочисленных народов Севера» нампа программа рӯпиты."
10225,Ань ня̄врамыт «Региональный перечень профессий» нампа нэ̄пак щирыл ханищтахтуӈкве ве̄рме̄гыт.
10226,Ос ты нэ̄пак щирыл нусаг о̄лнэ ма̄нь­лат хо̄тпат олныл нё̄та­вет.
10227,Квота щирыл А.И. Герцен нампа универси­тетт ань 12 ма̄ньлат хо̄т­пат ханищтахтэ̄гыт.
10228,Ты та̄л о̄выл курсын 6 а̄гит-пыгыт ханищтах­туӈкве минасыт.
10229,"Хабаровский крайт, Чукоткат, Якутият ос мо̄т лӯима̄т ща̄нь ла̄тӈыт ху­мус э̄лаль тотавет, ня̄в­рамыт хумус ханищтавет, ты сапра̄нит ма̄хум о̄с потыртасыт."
10230,Аквта хо̄талт «Дом народов России» нампа кол кӯщай хум Андрей Березин ос ма̄н округувт Творчество кол кӯщай нэ̄ Елена Исламуратова акв нэ̄пакт хасхатсы̄г ос аквъёт э̄лаль рӯпитаӈкве ла̄вхатсыт.
10231,"Ма̄хум янытлаве̄сыт
«Золотые имена мно­го­национальной Югры» нампа касылт но̄х-патум хо̄тпат ты яныг сапра̄нит о̄лум порат о̄с янытлаве̄­сыт."
10232,"Но̄х-патум 21 э̄лум­хо̄лас халт кит ма̄ньщииг Виктор Вискунов, Анатолий Кауртаев ос акв ханты нэ̄ Надежда Гришкина о̄лсыт."
10233,"Та̄н ма̄ньщи, ханты пе̄с йис ва̄рмалянув э̄лаль тотнэ ма̄гсыл пуссын янытлаве̄сыт ос ты на­мыл майве̄сыт."
10234,"Виктор Вискунов Советский ӯст о̄лы, «Мансийская деревня старая Мулымья» нампа общинат ос «Окуневские зори» нампа ня̄врамыт ӯщлахтын ма̄т кӯщаиг рӯпиты."
10235,Хо̄нтаӈ ма̄ньщи о̄йка Анатолий Прокопьевич Кауртаев Нижне­вар­тов­ский районт са̄в та̄л о̄лы.
10236,"Тав сака са̄в ёмас рӯпата сосса мир ма̄гсыл ва̄рыс, округ янытыл мирн тав ва̄ве ос янытлаве."
10237,Яныг­па̄ла хо̄тпа ё̄рыл ань Нефте­юганский район «Сказка» нампа ӯщлах­тын ма̄т ма̄ньха̄пыл каснэ мирхал ва̄рмаль щё̄пи­та̄лаве.
10238,Ты та̄л ма̄ньщи о̄йка 86 та̄лэ то̄влыс.
10239,"Белоярский район Тугияны па̄вылт о̄лнэ ханты нэ̄ Надежда Гриш­кина ма̄щтырлаӈкве сака ха̄сы, «Народный мастер России» нам о̄ньщи."
10240,"Са̄всыр ханищтапытын, фестивалитын акваг во̄выглаве."
10241,Ты та̄л тав Юван Шесталов нампа премиял о̄с майвес.
10242,"Форумт са̄всыр ха­нищ­тапыт о̄лсыт, акв ма̄т ма̄хум проект-нэ̄пакыт хансуӈкве ханищтаве̄сыт."
10243,Мо̄т ма̄т ля̄ххал тотнэ хо̄тпат акван-атыглаве̄­сыт.
10244,Та̄н са̄всыр мирыт пе̄с йис ва̄рмаляныл урыл пот­рыт ос ля̄ххалыт э̄рнэ щирыл хассыт.
10245,Юи-о̄выл хо̄талэ̄т концерт о̄лыс.
10246,Ма̄н округув янытыл ёхталам ансамблит э̄ргысыт ос йӣквсыт.
10247,Мо̄т щёс ма̄хум аквта щирыл мо̄тыт та̄л тах акван-атхатуӈкве ла̄вхатасыт.
10248,Людмила ТЕТКИНА
10249,"Ха̄льӯс район Кимкъясӯй па̄вылт о̄лнэ мир акв та̄рвитыӈ ва̄рмаль ань о̄ньще̄гыт, та̄н интернет ос сотовый связь та̄л о̄лэ̄гыт."
10250,Ты та̄л о̄выл газетавт ма̄н та па̄вылт о̄лнэ мир я̄рмум тэ̄ла урыл потыр хансыгласӯв.
10251,"Ты юи-па̄лт Ха̄льӯс район миркол кӯщай пищмал ке̄тыгласлӯв, па̄влыӈ ма̄хум интерне­тыл ос сотовый связил хунь ва̄равет, та урыл китыглахтасӯв."
10252,"То̄нт ювле пищмал хасвесӯв, Кимкъясӯйт о̄лнэ мир ты ищхӣпыӈ утыл ат ва̄равет, ты рӯпата ма̄гсыл район миркол олн щар ат о̄ньщи."
10253,Тувыл ос ма̄н окру­гувт рӯпитан са̄всыр де­партамент колытн ки­тыг­лахтын ла̄тӈыт хан­сыг­ласӯв.
10254,Акв пищма ин­фор­ма­ционный техно­логия щирыл рӯпитан депар­таментныл ма̄навн ювле ёхтыс.
10255,"Тот рӯпитан ма̄хум хассыт, ты та̄л сӯкыр э̄тпос 30 хо̄талэ мус «Ростелеком» нампа организация та па̄выл ма̄нь пӯльницат ос школат спутник щирыл рӯпитан интернет тах ва̄ри."
10256,Ос ты э̄лы-палт тамле утыл па̄вланылт рӯпитан на̄й харыгтан кол ва̄рвес.
10257,"Кимкъясӯйт ань мощ­ща мир о̄лы, тыима̄гсыл ты утыл па̄влыӈ мир аты ва̄равет."
10258,Тот о̄лнэ ма̄хум «Газпром космические системы» ос «Радуга-интернет» нампа кит организацияг ищхӣпыӈ утаныл па̄влыӈ ще̄мьят та̄нки ва̄руӈкве туп ве̄рме̄гыт.
10259,Ань Кимкъясӯй па̄выл школат 11 ня̄врамыт ханищтахтэ̄гыт ос 12 а̄гирищит ос пыгрищит садикын ялантэ̄гыт.
10260,Та  ханищтан кол кӯщаиг Людмила Васильевна Вынгилева рӯпиты.
10261,"Ня̄врам ханищтан кол интернетыл ва̄рве̄с ман а̄ти, таве китыгласлӯв."
10262,"Кӯщай нэ̄ ла̄выс: «Ма̄н па̄влувт «Ростелеком» нампа организацият рӯ­питан хо̄тпат сӯкыр э̄т­пост ёхталасыт, школав интернетыл ва̄рвес кос, тувыл тав ла̄­щал-ла̄щал ос то̄ва порат сака лю̄ль­саӈ рӯпиты, 1 мегабит ё̄р туп о̄ньщи."
10263,Нэ̄пакыт ос мо̄т э̄рнэ рӯпатав ты ут щирыл сака хоса ва̄ре̄в».
10264,Ищхӣпыӈ утыл Кимкъя­сӯй пӯльница ань о̄с ва̄рвес.
10265,Тот ань ле̄ккарыг Иван Васильевич Хозумов рӯпиты.
10266,"Тав ты ва̄рмаль урыл тох хансыс:
– Ань пӯльницавт интернет мощ ёмаснувег рӯпитаӈкве кос патыс."
10267,"Тувыл ма̄хум медицин­ский карточканыл ос мо̄т э̄рнэ программат лю̄ль­саӈ рӯпитэ̄гыт, то̄ва порат сака хоса ӯрхатуӈкве э̄ри."
10268,Ань Россия янытыл Цифровой развитие Министерстват рӯпитан ма̄хум акв пе̄риян ва̄р­маль ва̄рсыт.
10269,2022 та̄лт хоты ма̄нь па̄вылквет 4G нампа интернетыл  ва̄руӈкве Россия янытыл о̄лнэ мир яныг таквс э̄тпос 15 хо̄талэ мус та̄нки пе̄рияӈкве тах ве̄рме̄гыт.
10270,Ма̄хумн интернет  ос сотовый связь та̄л о̄лнэ ма̄нь па̄вылквет «Госуслуги» ло̄пс щирыл пе̄рияӈкве ань э̄ри.
10271,"Та ло̄псыт ма̄нь па̄вылквет, хо̄т 100 -500 са̄вит хо̄тпат о̄лэ̄гыт, та̄н ма̄гсыланыл ка̄тпос пинуӈкве тот ро̄ви."
10272,"Ты пе̄риян ва̄рмалит та па̄влыт но̄х-патэ̄гыт, хо̄т са̄внув хо̄тпат та̄н ма̄гсыланыл ка̄тпос пи­нэ̄гыт."
10273,«Госуслуги» нампа ло̄псыт ва̄т са̄грапнал э̄тпос 24 хо̄талэ̄т кит со̄тыра но̄х-патум па̄вылт тах хансавет.
10274,Ос 2022 та̄л сыс 4G нампа интерне­тыл ос сотовый связил та ва̄равет.
10275,"Ма̄ньщи ма̄хум, на̄н пуссын ма̄нь па̄вылквет ма̄гсыл «Госуслуги» нампа ло̄псыт ка̄тпос пинуӈкве ань ве̄рмегы̄н."
10276,"Кимкъясуй па̄выл тот пе̄рияӈкве о̄с ро̄ви, тамле утыл ке ва̄раве, та̄н сотовый связь ос интернетаныл ёмащакв рӯпитаӈкве тах патэ̄г."
10277,Ань Кимкъясӯй па̄вылт о̄лнэ то̄ва ще̄мьят ищхӣ­пыӈ ут та̄нки ва̄рсыт.
10278,"Тувыл то̄ва порат тамле интернет о̄с лю̄льсаӈ рӯпиты, ма̄хум ты ва̄рмаль ма̄гсыл ка̄сыӈ э̄тпос са̄в олн ойтэ̄гыт."
10279,"То̄ва ще̄мьят интернет ва̄руӈкве олн ат о̄ньще̄гыт, тох та о̄лэ̄гыт."
10280,"Тувыл ня̄врамыт ань ты хосыт ханищтахтуӈкве акваг ла̄вавет, тыима̄гсыл ма̄нь па̄вылквет интернет о̄с сака э̄ри."
10281,Людмила ТЕТКИНА
10282,Ты накт «БуквА» нампа нэ̄пак ловиньтан колнакт Ханты-Мансийск ӯст о̄лнэ ма̄хум акван-атыглаве̄сыт.
10283,Та̄н Денис Вынгилев ва̄рнэ рӯпататэ о̄вылтыт потыртаӈкве тув во̄выглаве̄сыт.
10284,Тав ищхӣпыӈ ут ма̄гыс рущ щирыл ла̄внэ «Онлайн-переводчик мансийского языка» ханищтап щё̄питы.
10285,Тувыл ва̄т са̄грапнал э̄тпост округув намхо̄талэ кас­тыл ищхӣпыӈ ло̄псыг та̄ратаӈкве номсытэ.
10286,"Тамле ло̄пс ва̄рнэ урыл Денис Вынгилев ла̄выс:
– Ты рӯпатам ам 2018 та̄лт ва̄руӈкве о̄вылтас­лум."
10287,"Ань ма̄ньлат хо̄тпат ще̄пт о̄щнэ телефонаныл нупыл сунсым акваг ӯн­лантэ̄гыт, тот матыр-а̄ти ля̄ххалыт ловиньтэ̄гыт, кина сунсэ̄гыт, матыр-а̄ти пӯмщалэ̄гыт."
10288,"Та̄н ань потрыт, э̄ргыт, стихыт ту­выл ловиньтым кӯстырыг ханищтэ̄гыт."
10289,Нэ̄пакыт ос газетат нупыл тэ̄ланыл а̄тим.
10290,"То̄ва учёныит тох ла̄внэ̄ныл, ань мощщаг хультум мирыт ла̄тӈаныл ищхӣпыӈ утыт нэ̄мхот­мус хӯлтыглым ат ке о̄лы, тав молях хот-ёрувлаве."
10291,"Ос тыхо̄тал ма̄н ма̄ньщи ла̄тӈув суянэ щирыл тув хансым ат ке хультупты­лӯв, со̄ль, воссыг хотыл таве хо̄нтуӈкве тах ве̄р­милӯв."
10292,Ань ща̄нь ла̄тӈыл потыртан э̄лумхо̄лас ка̄­сыӈъе̄мт мощщами.
10293,"Тох тай ма̄ньщи ла̄тыӈ ва̄ӈк­ве тахнэ хо̄тпат, сакати, ищхӣпыӈ ло̄псыт ла̄тӈыт хӯнтлыяныл ос э̄лаль ханищтаӈкве патыяныл."
10294,Янгыщ ань ма̄ньлат хо̄т­пат та̄н тащирыл мо̄т хо̄н ла̄тӈыт ханищтэ̄гыт.
10295,"Тувыл Денис потыртас, тав такви рӯт ма̄хманэ «Ялпыӈ Маа» нампа об­щинатэ̄т сэ̄лум олнытыл ма̄ньщи ла̄тыӈ суит хаснэ ло̄пс ва̄руӈкве о̄вылтастэ."
10296,Ётылнув «Узор мира» нампа ма̄щтыр кол ёт акван-нё̄тхатуӈкве пат­сыт.
10297,Та̄н я̄нас рӯпитан кол хо̄нтсыт ос э̄рнэ техника тув ӯнттысыт.
10298,"Ка̄сыӈ та̄л проектаныл э̄лаль тотнэ ма̄гыс э̄рнэ нэ̄пакыт са̄в­сыр департаментытн ке̄­тыглэ̄гыт кос, ос олныл тох иӈ ат нё̄тве̄сыт."
10299,Туп 2020 та̄лт Финляндияныл М.А. Кастрен общества колныл олн-нё̄тмилыл ке̄тыглаве̄сыт.
10300,То̄нт ма̄нь­лат хо̄тпанув потрыт ёл-хаснэ ёмас техника ёвт­сыт.
10301,"Потрыт, ла̄тӈыт ёл-хаснэ рӯпатаныл ла̄щал ва̄­рияныл, ёл ат по̄илт­тыяныл."
10302,"Ань Ханты-Мансийск ӯст о̄лнэ ма̄хманув ак­ван-хо̄нтхатыгламаныл порат, Денис рущ ос ма̄ньщи ла̄тыӈ толмащ­лан «демо-версия при­ложение» рӯпитан нак суссылтас."
10303,"Хумус тав компьютер «Windows» манос ще̄пт о̄щнэ теле­фон «Android» програм­маг та̄нки ищхӣпыӈ ута­нылн щё̄питаӈкве ро̄ве̄г, та урыл потыртас."
10304,"Пуссын ты тэ̄лат та̄ра-паттын ма̄гыс, на̄н ты ма̄нь кина тах сунсэ̄н:
http://amvogul.ru/
."
10305,"То̄ва хо̄тпат ма̄ньщи ла̄тӈыт са̄всырыг хансым ка̄саласыт, акв ма̄т ла̄тӈыт «сь» буквал хансым о̄лэ̄гыт, мо̄т ма̄т ос «щ» буквал, тувыл «те̄р, ке̄р» - «т» манос «к» буквал о̄вылтахтын ла̄тӈыт хумус щар ма̄кыг торгамтым ла̄вавет."
10306,"Таи­ма̄гыс ма̄хманув та̄нки халанылт воритотуӈкве патсыт, туп «пася о̄лэн», «ся̄нь» тот хультуптым вос о̄лыс манос ла̄тыӈ ёмщакв ханищтан ма̄гыс «паща о̄лэн», «ща̄нь» тув хансуӈкве э̄ре̄г."
10307,"Школат ма̄ньщи ла̄тыӈ ханищтан ня̄врамыт тэ̄лыглым потыртэ̄гыт, ла̄тӈанув букват щирыл хумус нэ̄пакн хансым о̄лэ̄гыт, та щирыл та суя­ныл ла̄вияныл."
10308,Ла̄тыӈ ат ва̄нэ хо̄тпат та̄наныл э̄лаль тох та ханищтыя­ныл.
10309,То̄нт ща̄нь ла̄тӈув щар хащта̄лыг е̄мты.
10310,Тувыл кириллицаг хан­сым то̄ва ма̄ньщи ла̄тӈыт ма̄к суяныл ла̄внэ хӯл­тыглан научный потрыт нэ̄м­хотьют ат хансыглас.
10311,"Ма̄ньлат хо̄тпат ань тох ла̄всыт, та̄н ма̄ньщи ла̄тыӈ суяныл ла̄внэ щирыл э̄лаль ханищтаӈ­кве таӈ­хияныл."
10312,"Пе̄с ма̄х­манув, май, нэ̄матыр нэ̄пак ат о̄щсыт, та̄нки хала­нылт потыртым, мо̄йтыт-э̄ргыт хӯнтлым ща̄нь ла̄тӈув са̄в нотыт палы­тыл та тотсаныл."
10313,"Ань ищ­хӣпыӈ ут хосыт мāньщи ла̄тӈув суе хуль­туп­тылӯв ке, о̄с хотта мус ма̄ янытыл ла̄тӈ­ув э̄лаль о̄луӈкве паты."
10314,Тамара МЕРОВА
10315,"Ань о̄лупсавт мо̄рсыӈ ня̄врам такви ма̄ньщи ла̄тӈе ва̄гтэ, янгыщ нас мощ хӯлэ̄гыт, акв-кит ла̄тыӈ ла̄вса̄лэ̄гыт."
10316,"Ювле хультум та̄лытт округ школатыт ща̄нь ла̄тыӈ урок хот-вуйвес, нас факультетыг ва̄рвес – хотьют ка̄сащи, ла̄тыӈ ханищтаӈкве таӈхи, тув та яланты."
10317,"Ма̄н ма̄ньщи ня̄вра­манув ань о̄с таима̄гыс тамле урокын сака ат молямлэ̄гыт, ва̄ганыл, тув ё̄рва̄гыл ат кащилтавет."
10318,"Тувыл ос ма̄к таи, колта̄­гыл ма̄хманыл юн та̄нти ла̄тӈыл ат те потыр­тэ̄­гыт."
10319,"Ня̄врам таквирот ном­суӈкве паты:
«Ла̄тыӈ ханищ­таӈкве ат э̄ри, хотьютн китыглаӈ­кве патавем, хотьют ёт потыртаӈкве патэ̄гум»."
10320,"Ос матъёмас пуссын тох ат номсэ̄гыт – Ха̄ль­ӯс район Саран­па̄выл ня̄врамыт ма̄ньщи ла̄тӈув ханищтэ̄гыт, э̄ргыт э̄р­ге̄гыт."
10321,"Тынакт Ханты-Мансийск ӯсн Саран­па̄выл­ныл «Са̄лы лё̄ӈх» э̄ргын-йӣквнэ коллектив ёхталас, округ творче­ство колт сāӈквылтасыт э̄ргысыт ос йӣквсыт."
10322,"Кӯщаяныл Валентина Дмитриевна Перова потре ты э̄лы-па̄л газетат (№ 20) хансыгласлӯв, ань ос а̄гирищит-пыгрищит потраныл э̄лаль ловинь­тэ̄н."
10323,"Коля Гоголев, 11 та̄л:
– Ам Саранпа̄вылт самын пат­сум 2010 та̄лт, ань 5 классыт ханищ­тахтэ̄гум."
10324,"Омам Оксана Михайловна, а̄тям Евге­ний Викторович."
10325,"Школа юи-па̄лт му­зыкальный школан ялантэ̄гум, тот 7 та̄л ты ханищтахтэ̄гум."
10326,"Ма̄ньщи ла̄тыӈ ам кит школагт ханищтэ̄гум, юн ос ане̄квам ёт потырты­ме̄н, тав наме Римма Николаевна Яптина."
10327,Ма̄нь порат ос садикт амти ла̄тӈум ханищ­тас­лум.
10328,"Ань мощ потыр­таӈ­кве ха̄­сэ̄гум, ня̄врамыт ёт ма̄ньщи э̄ргыт э̄рге̄в."
10329,"Миша Валей, 11 та̄л:
– Ам 6 классыт ханищтахтэ̄гум."
10330,"Саранпа̄вылт о̄лнэ музыкальный школан 5 та̄л ялантасум, ос ты та̄л ам колта̄глум Ха̄льӯсн ва̄нтлыс."
10331,"Омам наме Ксения, а̄тям Сергей."
10332,Ань э̄лаль ты хащта̄л па̄вылт о̄лэ̄гум.
10333,"Ха̄льӯс школат ня̄врамыт ма̄ньщи ла̄тыӈ ат ханищтэ̄гыт, ты ма̄гыс сымум сака ща̄рги."
10334,"Ань э̄ргыт аман хо̄т ханищтаӈкве патэ̄гум, ат ва̄глум."
10335,Саранпа̄выл школат ма̄ньщи э̄ргыт ханищтаӈкве ос са̄ӈквылтаӈкве ма̄н Дмитрий Георгиевичн ос Игорь Фаруковичн ханищтаве­сӯв.
10336,"Злата Савчук, 14 та̄л:
– Школат ам 9 классыт ханищ­тахтэ̄гум."
10337,Музыкальный школан нёлоловит та̄л ты ялантэ̄гум.
10338,Ма̄ньщи ла̄тыӈ ма̄ньта̄гыл хӯлыг­ласум – ты сака нё̄тнэ ла̄тыӈ.
10339,"Ма̄ньщи та̄ныт са̄ӈквылтэ̄гум, акв та̄н кит-хӯрум са̄т ханищтэ̄гум."
10340,Ань ущты ам Артём Гришкин ва̄рум ханты та̄нэ «Казарки летят» ос Таяна а̄гирищ ёт «Наи­грыши мансийских богов» та̄н са̄ӈквылтасме̄н.
10341,2019 та̄л мус э̄р­гим-йӣквим хо̄т-а̄ти акваг яласа­сув.
10342,Ань юн та ӯнлантэ̄в.
10343,"Яна Ларионова, 12 та̄л:
– Ма̄ньщи э̄ргыт ам сака э̄руптыянум."
10344,"«Са̄лы лё̄ӈх» театрыт ёнгасан а̄гирищит-пыгрищит ёт э̄рге̄гум, тувыл са̄ӈквылтапыл та̄ныт са̄ӈквылтэ̄в."
10345,"Хунь хо̄т та̄­лум то̄влыс, музыкальный школан ялантаӈкве патсум, та̄ныт са̄ӈквылтаӈкве тот ты ханищтахтасум."
10346,"Ань са̄в та̄н ва̄гум, акв та̄н са̄ттем сыс ханищтаӈкве ро̄ви."
10347,Ты коны-пал ам пианино нампа музыкальный то̄тапыл ёнгасэ̄гум.
10348,"Школат ма̄н ма̄ньщи ос саран э̄ргыт ха­нищтэ̄в, э̄рге̄в."
10349,"Ам йӣгрищ о̄ньще̄гум, наме Снежана, ма̄нь таквс э̄тпост ат та̄лэ то̄влыс."
10350,"Юля Герасимова, 12 та̄л:
– Омам Наталья Петровна Герасимова, такви о̄парищ наме Валей."
10351,Ам ма̄ньщи э̄ргыт сака э̄руптыянум.
10352,Щаще̄квам Валентина Николаевна Герасимова Сӯкыръя па̄вылт о̄лы.
10353,"Тав ма̄ньщи нэ̄, ща̄нь ла̄тӈыл потырты, э̄рги."
10354,"А̄нум акваг ханищтытэ, ме̄нти лāтӈыл потыртыме̄н, таима̄гыс э̄ргыт молях номыл­ма­тыянум."
10355,Наталья Истомина Саранпа̄выл искусства школат ня̄врамыт ханищтым рӯпиты.
10356,"Нэ̄ тох ла̄выс:
– Школан ялантан а̄гирищит ос пыгрищит э̄ргуӈкве ос са̄ӈквыл­тапыл та̄ныт са̄ӈквылтаӈкве ха­нищтыянум."
10357,"Ам тыт Ханты-Мансийск ӯст искусства колледжит ханищтах­тасум, 2005 та̄лныл – 2010 та̄л мус."
10358,"Тувыл амти яныгмам па̄влумн минасум, тот ня̄врамыт ханищтаӈ­кве патсум."
10359,Ма̄навн Дмитрий Георгиевич Агеев акваг нё̄тыс.
10360,"Ты ёмас, сымыӈ хо̄тпан сосса мир культура э̄руптаӈкве ханищтавесув, э̄ргыт ос йӣквыт ханищтасув."
10361,"Ань тав тэ̄латэ э̄лаль тотылув – ма̄нь ня̄врамыт ханищтэ̄в, пуссын аквъёт хо̄т-а̄ти яласэ̄в, ма̄ньщи мир культуратэ мирн суссылтэ̄в."
10362,"Ты я̄тил, тыныӈ ня̄врамыт ос «Са̄лы лё̄ӈх» коллективт рӯпитан хо̄тпат пус ка̄т, пус ла̄гыл вос о̄лэ̄гыт, На̄й-О̄тыранылн вос ӯргалавет!"
10363,Светлана РОМБАНДЕЕВА
10364,Дина Васильевна Герасимова ос Югорск ӯст о̄лнэ нэ̄ Татьяна Сысоева (Рукова) ма̄нь таквс э̄тпост Свердловский область Полуночный па̄вылн ялсы̄г.
10365,"Тот лӯсум ма̄ньщи ня̄врамыт школа-интернатт о̄лэ̄гыт, тэ̄н та̄н ётаныл ва̄щинтахтасы̄г."
10366,"Ань маныр тот ва̄рсы̄г, хумус а̄гит-пыгыт тот о̄лэ̄гыт, ам Дина Васильевна китыгласлум."
10367,– Ам 2017 та̄л па̄сныл Полуночный школан ма̄ньщи ла̄тыӈ ханищтан нэ̄г тув яланта̄лэ̄гум.
10368,Тот 200 ня̄врамыт халт 9 лӯсум ма̄ньщи а̄гирищит-пыгрищит ханищтахтэ̄гыт ос интернатт о̄лэ̄гыт.
10369,Та̄н ёмщакв ща̄нь ла̄тӈыл потыртэ̄гыт ос ам та̄наныл Та̄гт ма̄ньщи ла̄тӈыл хансым нэ̄па­кыт щирыл ханищты­янум.
10370,Ты ла̄тӈыл школат ханищтан нэ̄пакыт акваг та̄ратавет ос ань таве торгамтан ма̄гыс ма̄н аквъёт ханищ­тахтэ̄в.
10371,Ам та̄н щиранылт потыртан ла̄тӈыт та̄ра-паттыянум.
10372,"Ка̄сыӈ та̄л диктант-потыр о̄с хансэ̄в, сыресыр касылыт касэ̄в."
10373,Ювле хультум кит та̄л сыс ковид-а̄гм паттат ак­ван-хо̄нтхатыглаӈкве ат ве̄рме̄в.
10374,"Ищхӣпыӈ ут хо­сыт потыртāлэ̄в ке, таи ёма­сыг о̄лы."
10375,Тӯяг Югорск ӯст о̄лнэ музей ос Екате­рин­бург ӯст Уралт о̄лнэ ма̄хум культура центраныл «Ӯринэ̄ква ялпыӈ хо̄тал» аквъёт ва̄рыгласыт.
10376,"Ня̄враманув тот о̄с кассыт, матыр ма̄щтырласыт, ӯринэ̄ква урыл ма̄ньщи ла̄тӈыл стихыт ловиньтасыт."
10377,Ос ты таквс ущты ма̄н акван-хо̄нтхатыгласӯв.
10378,"О̄выл классын ань Нико­лай Потейко ханищтах­туӈ­кве ёхтыс, хӯрум клас­сыт Никита Пакин, атыт классыт Надя Анямова ос Настя Бахтиярова, Максим Анямов – са̄тыт классыт ос Толя Анямов лов классыт."
10379,"Ты та̄л Даша Дунаева, Таня Анямова ос Саша Анямов школа а̄стлэ̄гыт тах."
10380,"Галина Дунаева школа юи-па̄лт ань Санкт-Петербург ӯст А.И. Герцен нампа универститетт, ос арми­я­ныл ёхтум пыгыг Тимофей Бахтияров ос Андрей Дунаев Карпинск ӯст рӯпатаӈ хо̄тпаг ханищтахтэ̄г."
10381,Ань ме̄н Татьяна Сысо­ева ёт а̄гирищит-пыгри­щит ма̄гыс ма̄ньщи ла̄тыӈ ханищтан йильпи нэ̄па­кыт тув тотсуме̄н.
10382,"Ня̄вра­мыт ма̄гыс са̄всыр уро­кыт щё̄питасӯв, мо̄йтыт «театр кукол» хольт ён­гим ловинь­тасанӯв."
10383,"Ме̄н ма̄хар ос мо̄т ёнгын утыт тотсу­ме̄н, «То̄рум Маа» музей­ныл «По дороге на стой­бище» ищхӣпыӈ ут хосыт ловиньтан нэ̄пак суссылтаслуме̄н."
10384,Та̄на­н­ылн пӯмыщ о̄лыс.
10385,"Акв урок Настя Бахтиярова а̄ги намхо̄талэ кастыл ва̄рыгласӯв, таве̄н сымн ро̄внэ ла̄тыӈ пуссын ла̄всыт, э̄ргысыт ман а̄мщисыт."
10386,"Татьяна Сысоева Нина Рукова ща̄не̄н хансум ма̄нь стихыт ловиньтас, ос морах-пил, ӯйрищ хурит ва̄рнэ мастер-класс ва̄рыглас."
10387,"Кон о̄с ква̄лсасӯв ос ня̄врамыт мощ поргысыт, ёнгысыт, акв юи-па̄лт ха̄йтыгтасыт."
10388,"Тувыл ма̄н тот акв по̄ик­щан ма̄ о̄ньще̄в, тув ялсӯв ос мощ пӯрлахтасӯв."
10389,"Ня̄врамыт тот юртыӈыщ о̄лэ̄гыт, та̄нки халан­ылт нё̄тхатэ̄гыт."
10390,"Тот о̄лнэм сыс ам ат хӯлыгласум, ат ва̄­щинтаслум, хотьютн лю̄камтавет манос лю̄ль­саӈ о̄ньщавет."
10391,"Тэ̄нутыл па̄йтавет, туп хотьютаныл матыр сыртапыӈ па̄йтнут ат э̄рупты, таи ат тэ̄г, тувыл сыме та э̄тгалаве."
10392,"Тох тай школанылт ос па̄выл образование колт рӯпитан хо̄тпат спонсор хо̄т­пат киссыт, та̄н нё̄т­мила­ныл хосыт ма̄ньщи ня̄в­ра­мыт интернатн о̄луӈкве вуйве̄сыт ос тыттавет."
10393,"Пуссын тох ке о̄лы, ма̄навн тыи ва̄ӈкве о̄с ёмасыг о̄лы."
10394,"Ня̄врамак­вет пуссын номтыӈыг вос ханищтахтэ̄гыт, ӯщлахтын порат юв вос тотыгпа̄ла­вет."
10395,Тамара МЕРОВА
10396,"Мо̄лалнув акв ма̄к э̄рнэ са̄ккон Россия янытыл рӯпитаӈкве патыс, мощщаг хультум мирыт ла̄тӈаныл ма̄гсыл алфавитыт пуссын аквхольт хансуӈкве патавет."
10397,"Рущ ла̄тӈыл тамле ты постановление-нэпак хасвес – «О порядке ут­верждения норм языков коренных малочислен­ных народов Российской Федерации, правил ор­фо­графии и пунктуации этих языков»."
10398,Са̄ккон-нэ̄пакт Россия Правительство кӯщай хум Михаил Мишустин хасхатас.
10399,Ос ань э̄лаль ты нэ̄пак хосыт мирыт пус­сын рӯпитаӈкве патэ̄гыт.
10400,"Ты коныпал просвеще­ние Министерстват коми­с­сия атаве, та̄н са̄всыр организацият ёт рӯпи­таӈкве патэ̄гыт, ка̄сыӈ мир та̄нти я̄рмиланыл тув вос те̄тыяныл."
10401,"Григорий Ледков, Лӯима̄т, Сибирьт ос Дальний Востокт мощ­щаг хультум мирыт Ассо­циацият рӯпитан хум, ла̄выс:
– Ты э̄лы-пал сака са̄в мир хотьют хумус таӈ­хыс, тащирыл нэ̄паканыл та̄ратасаныл, то̄ва букват та̄нти хотыл по̄слыгласыт."
10402,"Ань тох ва̄руӈкве э̄лаль ат патэ̄гыт, школат ма̄гыс та̄ратан нэ̄пакыт пуссын аквщирыл хансуӈкве туп ро̄ви."
10403,"Со̄ль тох о̄лыс, акв мир ма̄хум халанылт во­ритотсыт, ка̄сыӈ учёный-хо̄тпа такви алфавитэ э̄лаль тотуӈкве таӈхыс."
10404,Мо̄т хо̄тпа ат хӯнтлыс.
10405,"Тох ул вос о̄лыс, таима̄гыс ты я̄нас ос ань сака э̄рнэ са̄ккон пирмайтавес ос Российский Федерация правительстватэ ты торыг пуӈктоты."
10406,"Тыгыл э̄лаль иӈ са̄в рӯпата наука щирыл рӯпитан ма̄хум тах ва̄ре̄гыт, та̄н ка̄сыӈ мир ма̄гсыл алфавитыт щё̄питэ̄гыт."
10407,"Хотьют алфавит о̄ньщи ос нэ̄пакыт та̄ратэ̄гыт, та̄н нэ̄матараныл ат пе̄нтавет, тох хультэ̄гыт."
10408,Сосса мирыт мирколныл те̄тым ля̄ххал Галина КОНДИНА ма̄ньщи ла̄тӈыл толмащластэ
10409,Ма̄нь таквс э̄тпос ва̄т нупыл са̄тыт хо̄талэ̄т округт олн ловиньтан департаментыт рӯпитан кӯщай нэ̄ Вера Дюдина ля̄ххал тотнэ ма̄хум округ мирколт акван-атыгласанэ.
10410,"Ань 2022-2024 та̄лытт бюджет-олныт щар ма̄к маныр ва̄рмалит ма̄гыс та̄ставет, тав ты урыл потыртас."
10411,"Кӯщай нэ̄ ла̄вме щи­рыл, щар о̄влэ̄т бюджет-олныт социально-куль­турный ва̄рмалит ма̄гыс щё̄питаве̄сыт."
10412,2022-2024 талытт мирн нё̄тмил ва̄рнэ са̄в­сыр э̄рнэ про­граммат ма̄гыс 70 про­цент са̄вит олн холтаве тах.
10413,Хультум олныт ос округ экономи­кав но̄х-са̄вмалтан ма̄гыс ке̄таве.
10414,"Щар ма̄к э̄рнэ тэ̄лат ма̄гыс 2022 та̄лт - 429,9 млн."
10415,"солко̄ви, 2023 та̄лт – 439,3 млн."
10416,"солко̄ви, 2024 талт – 450,3 млн."
10417,солко̄ви та̄ставе тах.
10418,"Мирн нё̄тнэ олныт
Йильпи та̄л о̄вылтах­тын порат мирн нё̄тнэ то̄ва тэ̄лат нила процент са̄витын но̄х-нё̄тавет."
10419,Та̄н халанылт а̄гмыӈ-мосыӈ хо̄тпат пусмалтан ма̄гыс олныт но̄х-а̄лмавет.
10420,Школат ос мо̄т са̄всыр ма̄тт ханищтахтын а̄г­мыӈ-мосыӈ ня̄врамыт тэ̄нут-олнаныл о̄с но̄х-нё̄­тавет тах.
10421,Мо̄тыт та̄лныл сӯкыр э̄тпос о̄выл хо̄талныл училищат ос универ­си­тетыт ханищ­тахтын студентыт стипендия-олнаныл о̄с но̄х-нё̄тум­тавет.
10422,Ма̄нь таквс э̄тпос о̄выл хо̄талныл государ­ственный ос муници­пальный учрежденият рӯпитан хо̄тпат ос нила процентын рӯпата ол­наныл но̄х-нё̄тавет.
10423,Ань ты та̄лытт иӈ са̄внув э̄лумхо̄лас пен­сия-олн виӈкве патсыт.
10424,Та̄н ма̄гсыланыл о̄с са̄в олн та̄стувес.
10425,Тувыл са̄в ня̄врамыӈ ще̄мьят ма̄гыс о̄с са̄внув пособие-олн ойтуӈкве патаве.
10426,"А̄гмыӈ-мосыӈ хо̄тпат нё̄тавет
Тувыл ты хащта̄л а̄гм пусмалтан ос мо̄т са̄всыр ва̄рмалит ма̄гыс ань олн ос ёмас са̄вит та̄стувес."
10427,"Нёлоловхуйплов та̄лныл ос э̄лаль яныгнувег о̄лнэ а̄гмыӈ-мосыӈ хо̄тпа ӯр­галан ма̄гыс, э̄тпос сыс ойтнэ олныт о̄с но̄х-нё̄т­ве̄­сыт."
10428,"Кӯщай нэ̄ тох ла̄выс:
– Ань хотты хо̄тпат та̄нки палтаныл а̄гмыӈ-мосыӈ савалап ня̄врам янмалтаӈкве выгыт ке, та̄н о̄с ёмас са̄вит олныл ойтуӈкве патавет."
10429,Ты ва̄р­маль ма̄гыс э̄лаль ка̄сыӈ та̄л нила млн.
10430,са̄вит сол­ко̄ви та̄стуӈкве патэ̄в тах.
10431,Тувыл са̄в ня̄врамыӈ ще̄мьят ма̄гыс хӯрум та̄­лын о̄с са̄в олн щё̄питасӯв.
10432,"Йильпи пӯльницат ӯнттавет
Мо̄тыт та̄лытт Ха̄льӯс, Хонтаӈ, Октябрьский, Сургутский, Нефтеюган­ский ос Ханты-Мансий­ский районытт, Югорск ос Урай ӯсыгт мир пусмал­тан ма̄гыс ва̄т нупыл нила са̄всыр пӯльницат ӯнттуӈкве патавет."
10433,"То̄ва ӯсытт судебно-медицин­ский экспертиза ва̄рнэ пӯльница, ке̄лп минэ станция-кол ос мо̄т са̄в пусмалтан ва̄рмаль а̄тим."
10434,"Ты тэ̄ла ма̄гыс 2022 та̄лт – 2,8 млрд., 2023 та̄лт – 2,7 млрд., 2024 та̄лт – 1,7 млрд."
10435,солко̄ви тах та̄ставе.
10436,"Та̄нки рӯпата ва̄рнэ ма̄хум урыл
Ань ма̄ янытыл ма̄хум хащта̄л а̄гмыл е̄мтэ̄гыт."
10437,"Ты паттат то̄ва та̄нки рӯ­патаныл ва̄рнэ хо̄тпат рӯ­пата коланыл лап-пант­саныл, та̄н олн сэ̄луӈ­кве ат ве̄рме̄гыт."
10438,"Ты хо̄тпатн э̄лаль кӯпнитнувег вос о̄лыс, на̄лок-олн атпан про­центын ма̄ньнувег ва̄раве тах."
10439,Тувыл ос мирн нё̄тмил ва̄рнэ предпри­нимателит ат та̄л сыс на̄лок-олн ойтуӈкве ат ла̄вавет.
10440,"Вера Дюдина ла̄выс:
– Округувт щар ма̄к ва̄рмаль, мир о̄лупсатэ э̄лаль ёмасыг вос е̄мтыс."
10441,Ма̄хум рӯпатанылт са̄внув олн вос сэ̄лсыт.
10442,Ще̄мьяӈ ма̄хумн акваг нё̄туӈкве патэ̄в.
10443,Тувыл мо̄т са̄в рӯпитан ма̄ щё̄питаӈкве э̄ри.
10444,Ка̄сыӈ хо̄тпа рӯпата вос о̄ньщис.
10445,Тыи ос мо̄т ва̄рмалит мӯсхалыг щё̄­питан ма̄гыс иӈ са̄в рӯ­пата варуӈкве э̄ри.
10446,"Олн ма̄к э̄рнэ тэ̄ла ма̄гыс холтаве
Округувт 2022-2024 та̄лыт сыс щар са̄внув олн ханищтап, мир пус­малтан, ня̄врам самын паттын ва̄рмальн, о̄лнэ колыт ойтхатнэ тэ̄лан ос лё̄ӈхыт ма̄гыс олн та̄сту­вес."
10447,"Олн та̄стын департа­ментыт общественный советыт кӯщаиг рӯпитан хум Юрий Манчевский потре щирыл тох о̄лы, ань округ бюджетувт э̄рнэ са̄вит олн о̄лы."
10448,Ты пирмайтан олныт хосыт округув э̄лаль са̄вмуӈкве паты.
10449,"Ань национальный проектыт ос са̄всыр мирн нё̄тнэ программат пус­сын рӯпитаӈкве патэ̄гыт, ёл ат по̄илттавет."
10450,Николай МЕРОВ
10451,Ма̄ньщи нэ̄ Галина Алексеевна Шешкина Ха̄льӯс район Ло̄пмус па̄выл школат 1965-1977 та̄лытт ня̄врамыт ханищтым рӯпитас.
10452,"Кульпас школа а̄стламе юи-па̄лт Ханты-Мансийск ӯст педучилищат ханищтахтас, тувыл Ло̄пмус школан ке̄твес."
10453,"Галина Алексеевна такви о̄парищ наме Таратова, Няхлаӈ па̄вылт самын патыс."
10454,"Ло̄пмуст хум ва̄рыс, наме Анато­лий Иванович Ше­шкин."
10455,"Хӯрум пыг о̄ньщигласы̄г – Алёша, Вова ос Ваня."
10456,"Ма̄ньлат нэ̄г-хумыг хоса ат о̄лсыг, о̄влэ̄т о̄йкатэ щаквыт порсыс."
10457,"Тувыл Галина Алексеевна мо̄т хум ва̄рыглас, Саша пыге самын патыс."
10458,"Нэ̄ хоса ат о̄лыс, о̄с хотталь щалтыс."
10459,"Ня̄враманэ то̄нт иӈ ма̄нит, савалапыг та хультсыт."
10460,"Яныг пыге Алёша нёлолов та̄лэ туп то̄влыс, Воватэ хо̄т та̄лэ, Ваня – нила, питипатта пыге щар ма̄нь о̄лыс."
10461,Галина Алексеевна Ло̄пмус ос Кульпас па̄в­лыг мирн номаве.
10462,"Ма̄хум ла̄ве̄гыт, тав ёмас учите­лиг о̄лыс, ня̄врамыт сака э̄руптасанэ, хо̄тпа нупыл сымыӈ э̄лумхо̄лас о̄лыс."
10463,"То̄нт иӈ ма̄нь нэ̄, рӯпи­таӈкве ущ патыс, ня̄вра­манэ янмалтасанэ."
10464,Ос туп о̄лнэ нотэ ва̄ти о̄лыс.
10465,"Ма̄ньщи ма̄хманув ла̄выг­ласыт: «Э̄лы хо̄талэ хунь на̄ӈки, хо̄тпа То̄рум А̄щувн хота мус ла̄ввес, та мус о̄лы»."
10466,"Иван пыге
Ло̄пмуст ань Галина Алексеевна пыге о̄лы, Иван Анатольевич Шеш­кин."
10467,"Тув ялмум порат, Иван колэ̄н щалтсасум, потрамасме̄н, омаге-а̄тяге урыл китыглахтасум."
10468,"Хум тох потыртас:
– Омам 1942 та̄лт самын патыс."
10469,"Училище а̄стламе юи-па̄лт, о̄влэ̄т Кульпас школат учителиг рӯпитас, ётыл Ло̄пмусн о̄выл классыт школан рӯпитаӈкве ке̄твес."
10470,Ане̄квам ёт тыг та ва̄нт­лысыг.
10471,"Ане̄квам наме Наста, кит а̄ги янмалтас."
10472,Нина а̄квум о̄йкатэ ёт Касум па̄вылт о̄лыс.
10473,Омагум-а̄тягум тыт акван-минасыг.
10474,"А̄тям Ло̄пмус хум, тав о̄с 1942 та̄лт самын патыс."
10475,"Щаще̄квам наме Лена, кит пыг янмалтас."
10476,Иван аким Кульпаст о̄лыс.
10477,"Хунь омав а̄тимыг е̄м­тыс, яныг каӈкув Алёшав ане̄квав ёт Ло̄пмуст хультыс."
10478,"Саша а̄пщири­щув а̄тятэ̄н вуйвес, ян­мал­тавес, ань Кульпаст о̄лы."
10479,"Ме̄н Вова каӈку­ме̄нтыл Нефтеюганск ӯсн савалап ня̄врамыт о̄щнэ колн тотвесаме̄н, тот яныгмасме̄н."
10480,"А̄квуме̄н аман манрыг ат вуйвес­ме̄н, ат ва̄глум."
10481,"Ане̄квав то̄нт яныгпа̄лаг о̄лыс, миркол па̄лыл ёхтум ма̄­хум таве̄н ла̄всыт, ме̄н иӈ ма̄нь­рищиг, янмалтаӈкве та̄рвитыӈ, ат ве̄ритапты­яге."
10482,Тох ме̄н Вовкаме̄н­тыл мо̄т мирыӈ ма̄н та ликмысаме̄н.
10483,Нефтеюганск ӯсн яныгмам колувн а̄гири­щит ос пыгрищит округ янытыл са̄в ма̄ныл то­тыглаве̄сыт.
10484,"Тот ма̄ньщит ос хантыт коны-пал, мо̄т мир ня̄в­рамыт о̄лсыт – сараныт, хатанит, рущит, украин­цыт."
10485,"Вовам такви та̄ланэ яныт пыгрищит ёт о̄лыс, о̄лнэ коланыл мощ э̄лын­нув ӯнлыс."
10486,"Хунь ущ тув тотвеса­ме̄н, но­милум, мощщан акван-хо̄нтыгпахтыглы­ме̄н, ма̄ньщи ла̄тӈыл потыр­тасме̄н."
10487,"Тот пуссын рущ ла̄тӈыл потыртасыт, та ма̄хум халт яныгмас­ме̄н."
10488,"Ло̄пмусн ат тотыгла­вес­ме̄н, ме̄нти ла̄тӈуме̄н ла̄­щал-ла̄щал та ёрувлас­луме̄н."
10489,"Ань туп мощ хӯ­лэ̄­г­ум ма̄ньщи ла̄тыӈ, ос потыртаӈкве ат ве̄рме̄гум."
10490,"Вова каӈкум са̄ртын школа а̄стластэ, та̄ра Ло̄пмусн йис, ётыл армиян вуйвес."
10491,"Хунь ам тыгле ёхтысум, тав армият лу­сытас."
10492,Юн ане̄квав ос Алёша каӈкув о̄лсы̄г.
10493,"Яныг каӈкум ёт э̄тпостем туп о̄лсум, тав щаквыт пор­сыс."
10494,"Вова лусытан ма̄ныл юв ёхталас, мощ о̄лыс, о̄с а̄тимыг е̄мтыс."
10495,"Иван Анатольевич такви па̄влэ̄т о̄лы, ос о̄лнэ кол ат о̄ньщи."
10496,"Кульпас миркол кӯщаин ла̄всувес, ань о̄лнэ колыл минэ̄тэ ма̄гыс, э̄рнэ нэ̄паканэ акван вос атыянэ, Саран­па̄вылн вос тотыянэ."
10497,"Не­фте­юганск ӯст, ла̄ви, квар­тирал миӈкве е̄мталавес."
10498,"Миркол кӯщаит ла̄всыт, тот хульты те, о̄лнэ колыл миве."
10499,"Тав ат ка̄сащас, такви па̄влэ̄н минас."
10500,"Ло̄пмус ма̄хум потраныл
Ло̄пмус па̄выл ма̄хум Галина Алексеевна номияныл."
10501,Нэ̄ ханищтам хо̄тпанэ̄н ка̄ставе.
10502,"Зоя Прокопьевна Хозумова (Сайнахова):
– Галина Алексеевна Шешкина – ты ам о̄выл учительницам."
10503,"То̄нт тав училищаныл ущты ёх­тыс, нё̄тнэ ма̄ньлат нэ̄."
10504,Школавт Хо̄рыӈпа̄выл ос Хо̄сло̄х ня̄врамыт ха­нищтахтасыт.
10505,Ма̄нав тав 4 класс мус ханищтастэ.
10506,"О̄йкатэ Ло̄пмусныл о̄лыс, тамле карс хум."
10507,Хӯрум пыг о̄щсыг.
10508,"Хунь Кульпаст ханищтахтасув, хӯлыс­лув, о̄йкатэ витыт порсыс."
10509,"Ётыл Галина Алексеевна а̄тимыг е̄м­тыс, то̄нт ам Салехард ӯст училищат ханищтах­тасум."
10510,"Ня̄вра­манэ сава­лапыг хультсыт, сака са̄ль, ёмас нэ̄ о̄лыс."
10511,"Валерий Владимиро­вич Хозумов:
– Ма̄н о̄влэ̄т Галина Алексеевнан ханищ­тавесув."
10512,Нэ̄ Ханты-Мансийск ӯст педучили­ще а̄стлас.
10513,"Такви о̄парищ наме Таратова, Кимкъя­суйныл о̄лыс."
10514,"Та̄н Во̄лиӈ ма̄хум, пе̄с ма̄хманыл Во̄лья па̄вылт о̄лсыт."
10515,"Сака ёмас нэ̄ о̄лыс, нёмса, ма̄н ётув ла̄щлакв потыртас, нэ̄мхуньт ат ро̄хтувесув."
10516,"Хунь о̄йка ва̄рыс, нэ̄пак о̄щнэ колн о̄лмыгтасыг."
10517,"Иван пыге̄н савалап ня̄врамыт колт яныгмас, ань тыхо̄тал мус о̄лнэ колыл миӈкве ат ве̄рмаве."
10518,"Валентина Борисовна Албина:
– 1 классын ам 1967 та̄лт минасум."
10519,О̄выл учительницам Галина Алексеевна Шешкина атхунь номилум.
10520,"То̄нт ня̄врам сака са̄в о̄лыс, тав пуссын ёл-ротмалты­янэ, урокув та о̄вылтытэ."
10521,"Ань хольт номилум, тав тамле нё̄тнэ нэ̄, пасан ва̄тат сохтыл лю̄ли, а̄танэ хорамыӈ причёскал ва̄­рим о̄лэ̄гыт."
10522,Тав ла̄тӈе̄н ма̄н сака хӯнт­лысув.
10523,"Ты я̄тил нэ̄ ма̄нав са̄в ёмас тэ̄лан ханищ­тастэ – букв­ат ёмащакв хансуӈкве, ла̄тӈыт ос потрыт ловинь­таӈкве, ня̄врамыт ёт юр­тыӈыщ о̄луӈкве ос мо̄т э̄рнэ тэ̄­лат хӯлтыглас."
10524,Рущ щи­рыл ла̄вуӈкве те: «Галина Алексеевна – Учитель от Бога».
10525,"Школа а̄стламум юи-па̄лт, Тюмень ӯст мед­институтт ханищтах­та­сум."
10526,"Тот ма̄хум ам нуплум ла̄всасыт: «Наӈ татем нё̄тнэ̄г хан­сэ̄гын!» Тетрадканум акваг тыт-тот ха̄йтата̄лве̄сыт, ловиньтаве̄сыт."
10527,Ам о̄выл учительницам мӯтраӈ нэ̄ о̄лыс.
10528,"Номсэ̄гум, то̄нт Ло̄пмус школат пуссын номтыӈ, та̄ксар ма̄хум рӯпитасыт»."
10529,"Галина Алексеевна о̄йкатэ рӯт хум Василий Фомич Таратов тох ла̄выс:
– Анатолий рыбо­участокт рӯпитас."
10530,"Хунь Галина Ло̄пмусн ёхтыс, тэ̄н акван-минасыг."
10531,"Ам а̄тям щирыл о̄с кос Шешкин, Толя ёт ме̄н рӯ­тыг о̄лыме̄н."
10532,"Ваня пыге̄н ам акваг нё̄тыглылум, ам палтум ёхталы."
10533,"Ань ка̄тэ а̄гмыӈ, хотум ва̄рапастэ."
10534,"Такос ла̄ве̄гум, Ха̄льӯс пӯльни­цан вос ялы, кāтэ вос ураль­таве."
10535,Мо̄тыт та̄л Галина Алексеевна Шешкина 80 та̄лэ то̄влынув.
10536,"Ло̄пмус, Кульпас ос Кимкъясӯй мирн тав ёмас ла̄тӈыл ка̄стыглаве."
10537,"Ань сакати пыгаге пуста̄гыл вос о̄лэ̄г, На̄й-О̄тыранэ̄н вос ӯргалаве̄г!"
10538,Светлана РОМБАНДЕЕВА
10539,"Валентин Тэвлин – са̄лыӈ хум, ще̄мьяӈ та̄гыл тав Сургутский районт пе̄с йис ма̄т о̄лы."
10540,Ты тӯяг тав мо̄т са̄лыӈ ма̄хманэ ёт Русскинская па̄вылн са̄лыл касуӈкве ёхталас.
10541,"Ма̄ньполь э̄тпост та па̄вылт ялпыӈ хо̄тал ва̄рыглавес, рущ ла̄тӈыл «Слёт оленеводов, охот­ников и рыбаков» тох намаим о̄лыс."
10542,"Тамле ка­сыл та па̄вылт 1974 та̄л па̄сныл щё̄­пита̄лаве, са̄в ма̄хум мӯйлуӈкве ка̄сыӈ та̄л тув ёх­талэ̄гыт."
10543,"Сосса ма̄хум тот са̄лыл касэ̄гыт, моль­щаӈыл, сахил мас­хатым аквторыг хāйтэ̄­гыт ос хум хо̄тпат та̄нки халанылт пе̄рще̄гыт."
10544,Сургутский районт ань хӯрум со̄тыра арыгкем ханты хо̄тпат о̄лэ̄гыт.
10545,"Та̄н пуссын во̄рт та̄нки са̄лыяныл ӯре̄гыт, хӯл алыщлэ̄гыт, во̄рае̄гыт."
10546,Ня̄враманыл ёт пуссын ща̄нь ла̄тӈыл потыртэ̄гыт.
10547,Ты тӯяг Валентин Тэвлин са̄лыл касуӈкве Русскинская па̄вылн о̄с ёхталас.
10548,Тав ще̄мьяӈ та̄гыл са̄лы ӯрим Ямал ляпат о̄лы.
10549,Русскинская па̄­вылныл миннэ лё̄ӈхе палытэ 140 ве̄рыста.
10550,"Валентин ла̄выс, такви са̄лыянэ са̄ртын ханищ­таӈкве о̄вылтыянэ."
10551,Русскинская па̄вылн ё̄р ос пе̄лпыщ ха̄йтнэ са̄лыянэ тотыянэ.
10552,"Такви уре̄тыл тав таи ла̄выс:
– Ам Сургутский районт во̄рт самын патсум, тот яныгмасум."
10553,"Школан миннэ порам ёхтыс, Русскин­ская па̄вылн интернатын ке̄тве̄сум."
10554,"Школа а̄стла­сум, та̄ра ювле яныгмам ма̄мн ёхтысум."
10555,"О̄влэ̄т а̄тям са̄лыянув ӯруӈкве нё̄тсум, во̄раясум ос хӯл алыщласум."
10556,Тувыл амки ще̄мьяӈыг е̄мтсум.
10557,"Нэ̄м наме Наталья, такви о̄парищ наме Покачева."
10558,"Тав о̄с пе̄с йис ма̄т яныг­мас, омаге-а̄тяге о̄с са̄лы о̄ньще̄г."
10559,"Ань ме̄н хӯрум ня̄врам янмалтыме̄н – Оля, Виталий ос Антон."
10560,"А̄гиме̄н ты та̄л 9 класс а̄стлас, таве̄н 16 та̄лэ то̄в­лыс."
10561,Ань тав Ноябрьск ӯст колледжит ханищта­х­ты.
10562,"Оля ка̄ркам а̄ги, оматэ̄н колсори рӯпата ва̄руӈкве нё̄ты, щаквщуӈкве, ю̄нс­хатуӈкве сака ха̄сы."
10563,"Пыгум Виталий 12 та̄л яныт, тав 6 клас­сыт Русскинская па̄вылт ханищтахты, тот интерна­тыт о̄лы."
10564,"Ань ӯщлахтын порат юв ёхтыс, а̄нумн нё̄ты."
10565,"Ам ётум во̄рт яласы, са̄лы ӯруӈкве ханищтах­ты."
10566,"Антон иӈ ма̄нь, ты та̄л хо̄т та̄лэ то̄влыс, ме̄н ёт ме̄н во̄рт о̄лы."
10567,"Туи ма̄н пуссын аквъёт пил ва̄туӈкве, ла̄хс атуӈ­кве ялантэ̄в."
10568,"Пилыт, ла̄х­сыт, са̄лы нё̄выль, хӯлыт э̄лаль  тыналыянӯв."
10569,Сэ̄лум олныл ла̄пкат тэ̄нут ёвтэ̄в.
10570,Валентин ос ля̄па рӯ­танэ ма̄-во̄й но̄х-винэ компаният ёт соглаше­ние-нэ̄пакт хасхатасыт.
10571,"Та̄н ты нэ̄пак щирыл ол­ныл нё̄тавет, моторыл, ха̄пыл ос мо̄т э̄рнэ пор­масыл та̄ставет."
10572,Тэвлиныт ще̄мьят ёт ань «Лукойл» нампа компания рӯпиты.
10573,"Ты ва̄рмаль урыл са̄лыӈ хум тох ла̄выс:
– Ты компаниян нё̄та­ве̄в кос, олныл ойтаве̄в, пормасыл та̄ставе̄в."
10574,Тувыл са̄лы ӯрнэ ма̄ тыт щар а̄тим.
10575,Ам яныгса̄т са̄лы о̄ньщуӈкве туп ве̄рме̄гум.
10576,"Тыгыл са̄внув са̄лы ке е̄мты, та̄н тэ̄пыӈ ма̄л ат то̄влавет."
10577,Сургутский районт о̄лнэ ма̄в хантыт ос ма̄-во̄й но̄х-винэ компаният халт пуссын лāкква-уртым о̄лы.
10578,"Ма̄н тыт яныгмасӯв, тыт о̄лэ̄в, тыима̄гсыл мо̄т ма̄н са̄лыянув ёт ва̄нтлуӈкве щар ат ка̄саще̄в."
10579,Валентин хосат та̄гыл «Союз оленеводов Югры» нампа организа­циян хасхатас.
10580,Ты орга­низацият кӯщаиг Степан Кечимов рӯпиты.
10581,Вален­тин ты кӯщай хум ва̄ӈын хо̄тпаг ань о̄лы.
10582,"Тав ла̄выс, ань са̄в сосса ма̄хум о̄с акв тамле та̄рвитыӈ ва̄рмаль о̄нь­ще̄гыт, са̄лы тэ̄пыӈ ма̄л та̄н ат то̄влавет."
10583,Ты тэ̄ла урыл Валентин округ кӯ­щай нэ̄н пищма хансыг­лас.
10584,"Наталья Комарова ювле хансыс, та̄н ань щар нэ̄матыр ва̄руӈкве ат ве̄рме̄гыт, яныгнув ма̄л та̄н воссыг ат мивет."
10585,Хум са̄в та̄л «Югра лылые̄п» нампа обще­ственный организациян хасхатым о̄лы.
10586,Са̄всыр сапра̄нин ва̄тихал во̄­выглаве.
10587,"Та районт о̄лыг­лам касылын, ялпыӈ хо̄талын ще̄мьяӈ та̄гыл тав акваг яланты."
10588,Ка̄сыӈ туи Нефте­юганский район «Сказка» нампа ӯщ­лахтын ма̄т ма̄ньха̄пыл сосса ма̄хум касуӈкве акван-атхатыг­лэ̄гыт.
10589,"Тув о̄с ялан­та̄лы, то̄ва порат тот но̄х-паты."
10590,"Са̄лыл каснэ мāт о̄выл, китыт манос хӯрмит места о̄с вуйла̄лы."
10591,Людмила ТЕТКИНА
10592,Ты проект щирыл ка̄сыӈ та̄л ма̄хум касэ̄гыт.
10593,«Югра ма̄в мирыӈ са̄в со̄рни намыт» нэ̄пакн ма̄хум ханищтан ос учёный нам о̄щнэ хо̄тпат наманыл хансавет.
10594,"Леонид Рязанцев – ка̄тыл хурит по̄с­лын о̄йка, ке̄рныл ос а̄нох-ке̄рныл сыресыр пормасыт овум­лапты, ты коныпал стихыт о̄с хансы."
10595,Тав Ха̄льӯс район Тэ̄к па̄вылн 1986 та̄лт о̄лмыгтас.
10596,"О̄влэ̄т па̄вылт токарь-слесариг рӯпитас, тувыл школат ня̄врамыт ханищтаӈкве патыс, ке̄р­ныл пормасыт ва̄рсыт ос хурит по̄слысыт."
10597,"Ты рӯпа­татэ суссыл­тан ос ма̄хум ханищтан ма̄гыс Ха̄льӯсн, Саран­па̄вылн, Касумн, Белояр­скийн, Нягань ос Ханты-Мансийск ӯсытн ялыс."
10598,Ты коныпал Бурятият ос мо̄т хо̄н ма̄т Монголият ос Индият рӯпатанэ ёт касыс.
10599,Ань ка̄тыл ва̄рум пормасанэ Россият ос э̄лы хо̄н ма̄тыт о̄лнэ музеитт о̄лэ̄гыт манос хотты хо̄т­патн нас ёвтве̄сыт.
10600,"Леонид Дмитриевич хосат та̄гыл щāлыг-ол­ныл, а̄нох-ке̄рныл, олова-ныл сыре-сыр хорамыт овумлапты, ке̄р тармыл хурит рāты ос ювелир-рӯпатат ханищты, тувыл такви щире̄тыл хурит по̄слы."
10601,"О̄йка А̄с ос Иртыш я̄г ва̄танэ̄т хо̄нтым пе̄с пормасыт пӯмщалыянэ, йис порат ва̄рим утыт ёмщакв та̄ра-паттыянэ ос аквта хольт ва̄риянэ."
10602,"Ма̄н, газетат рӯпитан ма̄хум, Леонид Дмитрие­вич Рязанцев ты касылыт но̄х-патум ма̄гсылэ яныт­лылӯв, пуста̄гыл э̄лаль о̄луӈкве ла̄вилӯв ос такви рӯпататэ э̄рнэ̄г ос сымы­ӈыг э̄лаль вос тотытэ, са̄в со̄т, са̄в щунь!"
10603,"На̄нан ва̄нэ ма̄гыс:
«Югра са̄в мирыӈ со̄рни намыт» намаим проект Россият о̄лнэ мирыт Ассамблея-кол­ныл ос округт народный творчество колныл но̄х-паттаве."
10604,Та хосыт Юграт о̄лнэ хо̄тпат номтыӈыщ ва̄рнэ тэ̄ла­ныл ма̄гыс янытлавет.
10605,Тамле ва̄рмаль щё̄­питан хо̄тпат тох ла̄ве̄гыт: «Ка̄сыӈ ӯст ман па̄вылт акв хотты профессият э̄лумхо̄лас ва̄рум рӯпа­татэ ма̄гыс ёмщакв ва̄ве.
10606,"Ань ты проект щирыл ты хо̄тпат наманыл пуссын акван тах атавет, ос та̄н рӯпатаныл са̄в ма̄хумн ханищтым э̄лаль вос тотавет»."
10607,«Всероссийский форум народного един­ство» кит хо̄тал ва̄раве.
10608,О̄влэ̄т сӯкыр э̄тпос хус хо̄талэ мус ка̄сыӈ ӯсыт ман рай­онытыт ты касылыт каснэ хо̄тпат пе̄риявет.
10609,Тувыл тот пе̄риим хо̄тпа нэ̄па­канэ э̄лаль суснэ ма̄гыс яныг ӯсн ке̄тавет.
10610,Та юи-па̄лт Ханты-Мансийскат но̄х-патум хо̄тпат наманыл ла̄вавет ос янытлан нэ̄пакыл мӯйлуптавет.
10611,Ты та̄лт «Всероссийский форум народного единства» акван-хо̄нтхатыглан нак ма̄нь та­квс э̄тпос 8-10 хо̄талытт ва̄рыг­лавес.
10612,"На̄н ань ты тэ̄ла урыл матыр ва̄ӈкве тахмаегы̄н ке, на̄нки ты телефон хосыт матыр китыглаӈкве ве̄рмегы̄н: 8(3467) 33-53-94, 8(3467) 33-53-95."
10613,Ты коныпал «Ассамблея народов России» рӯпитан кол «ВКонтакте» ищхӣ­пыӈ ло̄псыт хо̄нтуӈкве ве̄рмилы̄н ос тув китыг­лахтын ла̄тыӈ ке̄тэ̄н.
10614,Ирина Самсонова хансум потре мāньщи ла̄тӈын Тамара МЕРОВА толмащластэ
10615,Э̄тпос яныгман порат Ханты-Мансийск ӯс ляпат А̄с ханты ма̄хум ос А̄с ма̄ньщи хо̄тпат пӯрлахтасыт.
10616,"Любовь Кашлатова, Людмила Адферова ос Никита Партанов – та̄н ты пӯрлахтын кан ва̄руӈкв номылматсыт."
10617,"Та̄н ётаныл «То̄рум Маа» музейт рӯпи­тан хо̄тпат, ӯсувт о̄лнэ сосса ма̄хум Востыхой нампа па̄вылн ялсыт."
10618,Ты па̄выл мус яныгса̄ттем ве̄рыста Ханты-Мансийск ӯсныл Нягань ӯс нупыл минуӈкв э̄ри.
10619,Тот Слинкин ще̄мья о̄лы.
10620,Кол кӯщаиг Сергей Федорович Слинкин о̄лы.
10621,"Тав э̄кватэ Галина Григорьевна – А̄с нэ̄, такви о̄парищ наме Тыманова."
10622,"Та̄н община ва̄рмыт, Иван пыген тот пуӈктоты."
10623,Ма̄-ло̄мтыл маимат.
10624,"Та̄н тот о̄лнэ колыт ӯнттысыт, пув­лынкол ос са̄всыр па̄рт­колыт о̄ньще̄гыт."
10625,"Ляпат я̄ овты, тот хӯл пуве̄гыт, ва̄с па̄тлуптэ̄гыт."
10626,Та̄н о̄лнэ ма̄наныл мус трасса лё̄ӈхыл нилахтем ве̄рыста ла̄глыл ё̄муӈкв э̄ри.
10627,"Акв ёмас лё̄ӈх а̄тим, са̄в лёхъясыт о̄лэ̄гыт."
10628,Лё̄ӈх ат ва̄нэ э̄лмхолас та̄наныл та̄ра аты хо̄н­тыянэ.
10629,Ань та̄н палтаныл хусахтем хо̄тпа Ханты-Мансийск ӯсныл ёхтала­сыт.
10630,"Та̄н тот Хотаӈ пӯрлы­сыт, товлын ӯй мо̄ртым ма̄н миннэ̄тэ ма̄гыс пасан ва̄рыгласыт."
10631,"Насати, А̄с я̄ ва̄танэ хосыт о̄лнэ хантыт ос А̄с ма̄ньщ­ит (та̄н ла̄ва­вет – обские манси), тамле ялпыӈ хо̄тал о̄ньще̄гыт."
10632,"Тӯяг та̄н Хотаӈ лӯима̄н ёхтынэ̄тэ ма̄гыс ос таквсы тав мо̄ртым ма̄н миннэ̄тэ кастыл пасан ва̄ре̄гыт, йирхатэ̄гыт, пӯр­лахтэ̄гыт."
10633,"Любовь Васильевна Кашлатова потыртас, та̄н ма̄к яныг На̄й-О̄тыраныл – Калтащ Ими."
10634,"Тав о̄лнэ ма̄тэ – ты Мулигорт па̄выл (сосса ма̄хумн павыл тох ла̄ваве – Калтыщаны), ты па̄выл Октябрьский районт о̄лы."
10635,"Тот пе̄с порат о̄лум ма̄хум потырта̄лсыт, Калтащ Хотаӈыг ва̄ра­пах­туӈкв ве̄рми."
10636,Таима̄гыс та̄н Хотаӈ сака яныт­лыяныл.
10637,Ты товлый ӯй кастыл пе̄с йис та̄гыл йирхатсыт.
10638,Та̄н ты пе̄с пӯрлахтын ва̄рмаль ань э̄лаль тотуӈ­кве патыяныл.
10639,Ты Хотаӈ янытлан ва̄рмаляныл Ханты-Мансийск ӯс ляпат о̄выл щёс ва̄рыгласаныл.
10640,Ань Востыхой нампа па̄вылт хӯрум щищкурек йӣрыг тӯщтысаныл.
10641,"Маньщи хум Никита Калли­стратович Партанов во̄рт йӣвовыл хо̄нтыс, тав са̄т тов о̄нь­щис."
10642,Ка̄сын товн па̄йтым щищкурек нё̄выль тага­тас.
10643,Ос ха̄ль ляпан тӯщ­тыстэ.
10644,Та юи-па̄лт та̄н мо̄т хум хо̄тпат ёт по̄йкщасыт.
10645,Нэ̄квет ос мо̄т­пал е̄р нупыл минасыт.
10646,Та̄н та̄нти о̄с пасан ва̄р­сыт.
10647,"Любовь Васильевна по̄йкщуме юи-па̄лт та̄н пуӈк пинсыт, хӯрум щёс мувлахи ё̄хсыт."
10648,Пӯрлахтын кан котильт Калтащ-Ими На̄й-О̄тыра­ныл ма̄гыс та̄н акв яныг пасан ва̄рсыт.
10649,"Тот пуссын аквъёт по̄йкщасыт, ка̄сыӈ хо̄тпа э̄лаль о̄лнэ посыӈ хо̄тал во̄выс."
10650,"Слинкин хумыт ущты пувим хӯлныл хӯл исмит па̄йтсыт, пӯрлахтуӈкв ёх­тум ма̄хум тот тэ̄пъяла­сыт."
10651,Та хо̄тал сака во̄тыӈ хо̄тал о̄лыс.
10652,"Во̄тэ ащирма, ма̄хум маттем тот та по̄льве̄сыт."
10653,Фаина Павло­вна Иштимирова мат халт нэ̄квет йӣквуӈкв ха­нищтасанэ.
10654,"Ка̄сыӈ нэ̄кве я̄нас йӣквыс, такви йӣкве суссылтастэ."
10655,"Хотьют э̄ргуӈкв ка̄сащас, э̄ргыс."
10656,"Ӯсн ювле пуссын ёмас номтыл минасыт, ка̄сыӈ хо̄тпа ла̄выс, матъёмас та̄н Калтащ-Ими ма̄гыс пӯрлахтасыт."
10657,Ань э̄лаль посыӈ номтыл о̄луӈкв тах патэ̄гыт.
10658,Людмила Гурьева потре ма̄ньщи ла̄тӈыл Валентина УЗЕЛЬ хансыстэ
10659,Ханты-Мансийск ӯст «Хо̄тал» нампа А̄с-угорский театрыт йильпи ёнгил суссылтавес.
10660,«Ими Хиты» - ты ханты мо̄йт.
10661,Ма̄ньщи щирыл «А̄кв апге» толмащлаве.
10662,Ты мо̄йт А̄с я̄ ва̄тат о̄лнэ ханты ма̄хум та̄н мо̄йтыгласаныл.
10663,"Ты мо̄йт савалапыг хультум ня̄врам урыл, тав а̄кве̄н хумус янмалтавес."
10664,"Пыг о̄лупсатэ та̄рвитыӈ о̄лыс, акваг хотталь та я̄рмыглас."
10665,Та сыс ка̄ркам ня̄врамакве матыр-а̄ти ва̄руӈкве пуссын ха̄сыс.
10666,"Мо̄йт оигпан порат тав о̄лнэ хо̄таланэ посыӈыг ущта е̄мтсыт, такви со̄тыӈ лё̄ӈхе хо̄нтыстэ."
10667,"Ты ёнгилт суссылтавес, хумус пыг суныл тахсыс."
10668,Тот са̄всыр пилыщмаӈ ӯит нэ̄глаласыт.
10669,То̄ванакт ё̄рнкол илттыг во̄рыг е̄мтапа̄лыс ос мо̄т са̄всыр ва̄рмалит о̄лсыт.
10670,"Сосса ма̄хум нот палытыл ма̄-вит ӯргалым о̄ньщияныл, ты тэ̄ла тот о̄с суссылта­вес."
10671,Мо̄йт сунсуӈкве са̄­выӈпа̄лэ ня̄врамыт ёхта­ласыт.
10672,Тот са̄в йирхатнэ ва̄рмаль суссылтавес.
10673,"Ёнгил о̄вылтахтам порат, ня̄врамыт хот-рохтым ӯнлысыт."
10674,Тувыл та̄н хунь та̄ра-паттысаныл ос ущта э̄лаль пӯмщалах­тым суссыт.
10675,Мо̄йт акв щё̄скем ён­гувес.
10676,Са̄в щёс са̄ӈквыл­тап та̄ныт са̄ӈквыл­та̄лве̄­сыт.
10677,"Ты суссылтап ка̄сыӈ хо̄тпан мӯстыс, мӯй ма̄­хум ты ёнгил ва̄рум хо̄т­пат яныг ща̄гтыл яныт­ласаныл."
10678,Ань ты накт ма̄ янытыл са̄в хо̄тпа хащта̄л а̄гмыл е̄мтэ̄гыт.
10679,Тыима̄гыс ма̄нь таквс э̄тпос ва̄т нупыл атыт хо̄талныл туп 18 та̄лныл ос яныгнув хо̄тпат ёнгын колн ёхталаӈкве ве̄рме̄гыт.
10680,"Ос хотьют вакцина-укол ат ва̄рыс, тав тув ат та̄ртаве тах."
10681,Тув миннэ э̄лумхо̄ласн паспорт ёт о̄ньщуӈкве э̄ри.
10682,"На̄н хо̄т э̄тпос сыс ты а̄гмыл е̄мталасын ос пусмалтахтысын ке, манос ПЦР-тест ва̄рсын ке, то̄нт ущта ёнгын колн та̄ртаве̄н."
10683,Ты хӯлтнэ нэ̄пак округ кӯщай нэ̄ Наталья Комарова хансыс.
10684,"Ты потыр Людмила Гурьева хансыстэ, ма̄ньщи ла̄тӈыг Николай МЕРОВ толмащластэ"
10685,"Округ мирколт та э̄тпос 27 хо̄талэ̄т са̄всыр кӯщаит ос сосса ма̄хум сапра̄нин акван-атхатыгласыт, рущ ла̄тӈыл: «Совет представителей коренных малочисленных народов Севера при Правительстве Югры» намаим о̄лыс."
10686,Ты сапра̄нит ханты хум Александр Новьюхов пуӈктотыс.
10687,"Сосса ще̄мьят са̄вме̄гыт
Сургутский район миркол кӯщай Андрей Трубецкой сосса мирыт нё̄тнэ урыл о̄влэ̄т потыр­тас."
10688,Та ма̄т сосса ма̄хум советаныл 2016 та̄лт ва̄р­вес.
10689,"Миркол кӯщаит ос ханты, ё̄рн хо̄тпат хӯрум э̄тпос сыс акв щёс акван-атхатыглэ̄гыт."
10690,2020 та̄л сыс та̄н 32 та̄рвитыӈ ва̄р­малит щирыл рӯпитасыт.
10691,Ань во̄рт о̄лнэ ще̄мьят ня̄враманыл ханищтан ма̄н ос юв вертолётыл манос ма̄шинал тотыгла­вет.
10692,Сосса ще̄мьят та̄нки ма̄наныл округувт о̄лнэ реестр-нэ̄пакн хансуӈкве ат ве̄рмысаныл.
10693,Мирколт рӯпитан хо̄тпатн ты нэ̄пакыт ва̄­руӈ­кве ань нё̄тавет.
10694,Москва ӯст ФАДН-колн нэ̄паканыл хумус ке̄туӈкве о̄с хӯлта­вет.
10695,Сургутский районт сосса ма̄хум акваг ӯрга­лым о̄ньщавет.
10696,"Ат та̄л сыс сосса ма̄хум тот са̄внувег е̄мтыс, са̄лы ӯрнэ ще̄мьят о̄с са̄вме̄гыт."
10697,"Олнаныл но̄х ат нё̄тавет
Сургутский районт о̄лнэ са̄лыӈ хум Степан Кечимов акв ва̄рмаль урыл ла̄тыӈ ла̄выс:
– Пе̄с йис ма̄т о̄лнэ ще̄мьят ма̄-во̄й но̄х-винэ компаният ёт соглаше­ние-нэ̄пак щирыл рӯпи­тэ̄гыт."
10698,Тувыл са̄в та̄л нё̄т­мил-олныт но̄х щар ат нё̄тавет.
10699,"Са̄лы ӯрнэ хо̄тпа кол ӯнттуӈкве ке ка̄сащи, тав па̄рт ёвтнэ ма̄гсыл 20 со̄тыра солко̄вил туп та̄ставе."
10700,"Норыт, па̄ртыт ань сака тыныӈыт."
10701,Та̄с­тым олнытыл матыр ва̄­руӈкве ос кол ӯнттуӈкве олн щар ат то̄вылхаты.
10702,Ты нэ̄пак ань мо̄т щирыл хансуӈкве э̄ри.
10703,"Ма̄-вит ӯргалан де­партамент-колт рӯпитан хо̄тпат ла̄всыт, хоты пор­масыт пе̄с йис ма̄т о̄лнэ сосса ма̄хумн э̄ре̄гыт, нэ̄пакн вос хансыяныл."
10704,"Норыт, па̄ртыт, иснасыт ос мо̄т э̄рнэ утыт ты компа­ният та̄нки вос ёвтэ̄гыт."
10705,"Сосса хо̄тпат олныл ойтуӈкве щар ат э̄ри, то̄ват мо̄т нупыл холтыя­ныл."
10706,"Степан Кечимов ос ла̄ввес, такви номтанэ нэ̄пакн вос хансыянэ ос ты департаментын пищма вос ке̄ты."
10707,"Общественный Пала­тат рӯпитан ханты нэ̄ Вера Кондратьева ла̄выс:
– Тыи ёмас тэ̄ла, во̄рт о̄лнэ са̄лыӈ ма̄хум са̄всыр э̄рнэ пормасыл мивет."
10708,Тувыл та̄н са̄в та̄л хӯрум э̄тпос сыс акв щёс нила со̄тыра солко̄вил туп ойтавет.
10709,Ты олныт но̄х-нё̄туӈкве ань о̄с э̄ре̄гыт.
10710,"Са̄всыр пособия-ол­ныт акваг но̄х-нё̄тавет, ты компаният са̄в та̄л аквтаса̄вит олн сосса ма̄хумн та ойтэ̄гыт."
10711,Сапра̄нит рӯпитам хо̄тпат соглашение-нэ̄­пакн ты йильпи ла̄тыӈ хансуӈкве пуссын ка̄са­щасыт.
10712,"Ха̄льӯст о̄лнэ совет рӯпататэ
Ха̄льӯс район миркол кӯщай Павел Артеев сосса ма̄хум советаныл рӯ­пататэ урыл о̄с китыг­лавес."
10713,Та̄н ты та̄л сап­ра̄нияныл ищхӣпыӈ ут хосыт туп ва̄рыгласаныл.
10714,"Тот о̄лнэ ма̄ньщи, ханты ма̄хум ма̄н окру­гувт сосса мирыт ма̄гсыл рӯпитан программа урыл ос ФАДН-колн хумус нэ̄пакыт ке̄туӈкве, та урыл ва̄тихал киты­глах­тасыт."
10715,"Ха̄льӯс районт рӯ­питан сосса ма̄хум совет «ВКонтакте» ищхӣпыӈ ма̄т та̄нки ло̄пс ва̄рсыт ос ма̄хум китыглахтын ла̄тыӈ ке ке̄тэ̄гыт, та урыл тот та̄ра хансэ̄гыт."
10716,"Мāхум ханищтаӈкве патавет
Сапра̄нит о̄с акв ва̄р­маль урыл потыр о̄лыс."
10717,Ань са̄в некоммерческий организацият рӯпитаӈ­кве патсыт.
10718,Та̄н «Центр гражданских инициатив» нампа колныл олныл акваг нё̄тавет.
10719,"Та колт кӯщаиг рӯпитан хум Яков Самохвалов ла̄выс, ты та̄л туп нила община та̄нки нэ̄паканыл ке̄тыгласыт ос грант-олныл та̄стуве̄сыт."
10720,"Сосса ма̄хум НКО ат ва̄­ре̄гыт, ты олн ма̄гсыл нэ̄­паканыл щар ат ке̄тэ̄гыт."
10721,"Ха̄льӯст о̄лнэ ханты нэ̄ Любовь Васильевна Кашлатова ла̄выс, та̄н 2020 та̄лныл о̄йттур э̄тпосныл НКО ва̄ре̄гыт, нэ̄паканыл ювле акваг та ке̄тавет."
10722,Ос ты э̄тпост 30 со̄тыра солко̄вил ойтуӈ­кве ла̄вве̄сыт.
10723,"Ты нэ̄пакыт олн та̄л ва̄равет кос, та̄н олн ойтуӈкве щар ат ка̄сащасыт."
10724,Яков Самохвалов сосса ма̄хум ма̄гсыл ханищтап ищхӣпыӈ ут хосыт ва̄руӈкве ла̄вхатас.
10725,"НКО хумус ва̄руӈкве ос нэ̄пакыт э̄рнэ щирыл хумус щё̄питаӈкве округ янытыл о̄лнэ ма̄ньщи, ханты, ё̄рн хо̄тпат ха­нищ­таӈкве патавет."
10726,"Та̄рвитыӈ ва̄рмаляныл та̄ра вос паттавет
Уполномоченныиг о̄лнэ нэ̄ Наталья Стребко­ва сапра̄нит о̄с потыртас:
– Сосса ма̄хум ам пал­тум та̄нки ва̄рмаляныл урыл ва̄тихал хансыглэ̄­гыт."
10727,Ань пе̄с йис ма̄т о̄лнэ ма̄хум кит яныг та̄рвитыӈ ва̄рмаль о̄ньще̄гыт.
10728,"Та̄н о̄лнэ ма̄нылт по̄х хо̄тпат во̄раяӈкве, хӯл алыщ­лаӈкве акваг воратэ̄гыт."
10729,"Во̄рт о̄лнэ сосса ще̄мь­ят та̄нки тэ̄нэ ма̄гсыл во̄руй ка̄тын-паттуӈкве, хӯл пувуӈкве ат ве̄рме̄­гыт."
10730,Ань Россия янытыл пир­майтым са̄ккон хосыт ты по̄х хо̄тпат та̄нки о̄лнэ ма̄нанылныл хот-ня̄влуӈ­кве о̄с ат ве̄рмияныл.
10731,Мо̄т яныг та̄рвитыӈ ва̄рмаль – пе̄с йис ма̄т о̄лнэ ще̄мьят соглаше­ние-нэ̄пак щирыл на̄лок-олныл ювле ойтуӈкве ла̄вавет.
10732,"Сосса ма̄хум во̄рт о̄лэ̄гыт, ат рӯпитэ̄гыт, на̄лок-олныт ойтуӈкве о̄с ат ве̄рме̄гыт."
10733,Ты тэ̄ла урыл Наталья Стребкова са̄всыр сап­ра̄нит акваг потырта̄лы.
10734,Ты та̄рвитыӈ ва̄рмалит ёт ты Советыт рӯпитан хо̄тпат э̄лаль рӯпитаӈкве о̄с ла̄всанэ.
10735,Людмила ТЕТКИНА
10736,"Ща̄нь янытлан хо̄тал Россиявт таквсы о̄лы, ос а̄щит ат янытла̄лве̄сыт."
10737,"Ты таквс а̄щит янытлан хо̄тал о̄с ва̄рвес, ты та̄л ма̄нь таквс э̄тпос 17 щислат а̄тяг о̄лнэ хумыт та янытлаве̄сыт."
10738,"Ты э̄лы-пал ма̄нь таквс э̄тпос нилыт хо̄талт Россия Президентув Владимир Путин нэ̄пак хансыс, аквты э̄тпос хӯрмит ӯщлахтын хо̄талт а̄щит янытлан хо̄талыг вос паты."
10739,"Ма̄н округувт та хо̄тал яныг кӯщай нэ̄ ёмас ос э̄рнэ тэ̄лат ва̄рнэ хумыт ёт потыртас, ты ва̄рма­ляныл «I региональный слёт отцов Югры»."
10740,"Ань йильпи щирыл нэ̄мхо̄т акван-атхатуӈкве ат э̄ри, ла̄кква ма̄т о̄лым ищхӣ­пыӈ ут хосыт потыртэ̄гыт."
10741,Наталья Комарова та хо̄­тал Сургут ӯсныл ма̄хум ёт по­тыртас.
10742,"Ка̄сыӈ ӯсныл, па̄вылныл манос район­ныл хумыт ня̄враманыл ёт тав ётэ потыртасыт."
10743,"Та̄нти ва̄рнэ рӯпа­таныл, ма̄к э̄рнэ тэ̄ланыл таве̄н сус­сылтасыт ос маныр пӯмыщ о̄ньщи – таве̄н потыртасыт."
10744,Ханты ос ма̄ньщи ма̄хум мир ма̄гсыл о̄с са̄в э̄рнэ рӯпата ва̄ре̄гыт.
10745,«То̄рум Маа» музейт ты туи ня̄врамыт ма̄гсыл ква̄лгыт хосыт нумын ха̄хталахтын ма̄ ва̄рвес.
10746,Тав рущ щирыл ла̄вияныл – «верёвочный парк».
10747,Ань Вячеслав Кондин такви ще̄мьятэ ёт тув ёхталас ос кӯщай нэ̄н ты урыл потыртас.
10748,"Нёлолов та̄л ювле хультум порат тав ня̄врамыт ма̄гсыл «Та̄ксар ма̄хум» ханищ­тап ва̄рыс, туи музейн ёхталан ня̄врамытын сосса мир о̄лупса урыл по­тыртэ̄гыт, ханищтыяныл, хумус во̄рт ще̄ранка та̄л на̄й пе̄ламтаӈкве, колпал ва̄руӈкве, щирва па̄й­туӈ­кве."
10749,"Ты ва̄рмалит ня̄врам ва̄ӈкве те паты, тав во̄рт хот ат тыпи, ос на̄й та̄л ат по̄ляве."
10750,Вячеслав Юрье­вичин Данил пыге нё̄ты.
10751,"Данил такви ма̄нь порат тот мо̄т ня̄врамыт ёт ма­тыр-а̄ти ва̄руӈкве ханищ­тахтас, ань ос ёмщакв нё̄туӈкве ве̄рми."
10752,"Ань йист яныг ӯсыӈ ма̄т о̄лым ня̄врамыт о̄с вос та̄ксарыг, ё̄рыг вос  яныгме̄гыт, ты ма̄гыс Вячеслав Юрьевич ты «верёвочный парк» ва̄руӈкве вуйхатас, тав культура департамент кӯщай Артур Латыпов ёт потыртахтас, хум номтэ патыс ос туи сыс та ва̄рвес."
10753,"Ань ка̄сащан ма̄хум тув ёхталэ̄гыт, олн ойтэ̄гыт ос ква̄лгыт хосыт ё̄мыгтэ̄гыт."
10754,Ёлы ква̄лгыт хосыт ма̄нь­нув ня̄врамыт ос карыс ма̄­ныл пилнэ ма̄хум ё̄мыг­тэ̄гыт.
10755,Карсыг ва̄рим ква̄л­гыт хосыт щар со̄ль та̄к­сар ос ат пилнэ хо̄тпат минэ̄гыт.
10756,Та ма̄ ма̄ньщи ла̄тӈыл «Каснэ ма̄» ла̄ваве ос лё̄ӈхыт ос пуссын ма̄ньщи ла̄тӈыл намтсаныл.
10757,«Та̄ксар ма̄хум» ха­нищ­тап урыл ос «Каснэ ма̄» урыл Вячеслав Юрьевич потыртаме юи-па̄лт кӯщай нэ̄ Наталья Комарова пӯмащипа ла̄тыӈ ла̄выс ос ка̄тпатта хоса ра̄тыс.
10758,Мо̄т хумыт ос та̄нти ня̄враманыл ёт ва̄рнэ рӯпатаныл суссылтасыт.
10759,"Ва̄им, ка̄сыӈ а̄щ такви ще̄мьятэ, такви ня̄враманэ ма̄гсыл рӯпиты, матыр э̄рнэ тэ̄лан ханищтыянэ."
10760,Галина КОНДИНА
10761,Ты та̄л ма̄нь таквс э̄тпост Советский районт о̄лнэ пӯльница ма̄нь ня̄врамыт самын патнэ отделениятэ ань лов та̄лэ то̄влыс.
10762,О̄выл яныг ле̄ккарыг тот Любовь Леухненко рӯпитас.
10763,Ань ос кӯщаиг Анна Абрамова о̄лы.
10764,Ты отделт нила неонатолог-ле̄ккар ос са̄т ма̄нь ле̄ккар та̄рвитыӈыщ о̄лнэ нэ̄тн нё̄тмил ва̄ре̄гыт.
10765,Пӯльница э̄рнэ ищхӣ­пыӈ утыл та̄стым о̄лы.
10766,Тот рӯпитан ле̄ккарыт мир пусмалтан ва̄рмальн ак­ваг э̄лаль ханищтахтэ̄гыт.
10767,"Анна Абрамова ла̄выс:
– Ма̄н ле̄ккаранув о̄выл порат тыг ёхтын та̄рви­тыӈыщ о̄лнэ нэ̄тн тот та̄ра нё̄тмил ва̄ре̄гыт."
10768,"Нэ̄ ня̄враме самын патнэ юи-па̄лт, таве ӯргалаӈкв, тыт­туӈкв, ма̄нигтаӈкв ём­ща­квег вос ха̄сыс."
10769,"Ле̄кка­ранув та̄наныл ёмщакв ханищтыяныл, суссылты­яныл, маныр ос хумус ва̄руӈкве э̄ри, ётыл та̄н та̄нки юн мӯсхал щирыл ня̄враманыл о̄ньщуӈкве вос ве̄рмысаныл."
10770,Ты отделт рӯпитан ле̄ккарыт лов та̄л сыс пуссын аквъёт 4 со̄тыра 410 ма̄нь ня̄врам самын патнэ порат нё̄тсыт.
10771,Ты та̄л онтолов э̄тпос сыс тот иӈ 310 ня̄врам э̄лаль о̄лмыгтасыт.
10772,"Та̄н халанылт хӯрумхуйплов ня̄врам са̄ртыннув самын патсыт кос, ос та̄н ань пуссын пус­та̄гыл э̄лаль яныгме̄гыт."
10773,Округ мир пусмалтан департаментыл ке̄тым ля̄ххал ма̄ньщи ла̄тӈыг Николай МЕРОВ толмащластэ
10774,Округ кӯщай нэ̄ Наталья Комарова ищхӣпыӈ ут хосыт ле̄ккарыт ос мирколытыт рӯпитан кӯщаит ёт ма̄нь таквс э̄тпост потыртас.
10775,Ань ма̄н о̄лнэ ма̄вт са̄в ма̄хум хащта̄л а̄гмыл е̄мтэ̄гыт.
10776,"Ты ва̄рмаль мӯсхалыг щё̄питан ма̄гыс, та̄н акван ты атхатыгласыт."
10777,"Округ кӯщай нэ̄ ла̄вме щирыл, ань Югра ма̄т ва̄т нупыл кит муни­ци­палитетыт пуссын аквъёт нёлса̄т со̄тыра арыгтем э̄лумхо̄лас хащта̄л а̄гмыл е̄мтсыт."
10778,"Кит со̄тыра арыг­тем э̄лумхо̄лас пӯльницан пинве̄сыт, та̄н лылыяныл тув маре̄гыт."
10779,"Ты коныпал а̄гмыл е̄мтум яныгса̄т нэ̄т ма̄нь ня̄врам ӯре̄гыт, ань та̄рвитыӈыщ о̄лэ̄гыт."
10780,Ты а̄гм паттат ка̄сыӈ акв э̄тэ-хо̄талэ сыс окру­гувт 7-12 хо̄тпа а̄тимыг е̄мты.
10781,Мо̄лты та̄лныл иӈ са̄внув э̄лумхо̄лас ты а̄гмыл е̄мтыс.
10782,Ма̄шинал яласан ле̄ккарыт акв хо̄­тал сыс кит со̄тыра щёс­кем ма̄хум уральтаӈкве юв во̄виньтāлавет.
10783,Ле̄кка­рыт пӯльницатт э̄тииг е̄мтнэ мус рӯпитэ̄гыт.
10784,Ань ты хащта̄л а̄гмыл мир пусмал­тым нила со̄тыра атса̄т са̄виткем ле̄ккар рӯпи­тэ̄гыт.
10785,Та̄рвит а̄гм ла̄кква-та̄рамлан паттат ма̄нь таквс э̄тпос 30 хо̄талныл яныг таквс э̄тпос са̄тыт хо̄талэ мус ма̄хум пуссын ӯщлахтуӈкве юв ке̄тве̄­сыт.
10786,"Хотьют ӯщлахтын хо̄талыт мо̄т ӯсн манос па̄вылн минуӈкве ка̄сащи ке, ӯргалахтым о̄лэ̄н, ты а̄гмыл ул вос ха̄хтаве̄н."
10787,"Хотьют прививка-укол ат ва̄рыс, та̄н яныг ла̄п­катын ос са̄в мир акван-атхатнэ ма̄н та̄ртуӈкве ат патавет."
10788,"А̄гм ла̄кква ул вос та̄рамлас, та̄н юн ӯнлуӈ­кве ла̄вве̄сыт."
10789,"Хотьют иӈ ат ва̄рыс, ӯщлах­тын хо̄талыт сыс прививка-укол тӯщ­туӈ­кве вос ялы."
10790,Николай МЕРОВ
10791,"Яныг ӯсувт «То̄рум Маа» нампа музейт ищхӣпыӈ ут хосыт акв йильпи проект урыл потыртасыт, тав «Стойбище нупыл миннэ лё̄ӈх» ла̄ваве."
10792,"Кӯщаиг о̄лнэ нэ̄ Людмила Алфёрова таи ла̄выс, 2020 та̄лт та̄н сыресыр ном­таныл ёмас тэ̄лаг ва̄рсаныл, ос ма̄хум ёт мо̄т щирыл акван-хо̄нт­хатыгла̄лсыт."
10793,Тох йильпи щирыл ва̄рум рӯпатанылт са̄в пӯмыщ накыт ва̄руӈ­кве а̄лымасыт.
10794,"Та щирыл та̄н ищхӣпыӈ интерактивный карта щё̄питасыт, акватэ̄т венгр учёный Антали Регули о̄вылтыт потыртэ̄гыт ос хуриянэ суссылтэ̄гыт, мо̄­танэ̄т мирыт ханищтам советский учёный Вале­рий Чернецов урыл о̄лы."
10795,Ань ты учёныиг ва̄рум рӯпатанэ̄н кастыл ма̄ янытыл о̄лнэ мирыт ма̄н сосса ма̄хум пе̄с о̄лупсав о̄вылтыт пуссын матыр-а̄ти ва̄гыт.
10796,Тувыл «Обские угры «Фоторетроспектива» проектаныл о̄с сака сэ̄ръ­ёрыг ос ёмщакв щё̄пита­саныл.
10797,Ань музейт рӯпитан хо̄тпат та̄л палыт о̄с акв «Стойбище нупыл миннэ лё̄ӈх» нампа нэ̄пак ва̄р­сыт.
10798,Таве мультик суснэ щирыл щё̄пита­са­ныл.
10799,"«Ты йильпииг ва̄рум тэ̄лав ам сымт о̄ньщи­лум, тыи ма̄ньлат а̄гитн-пы­гытн ва̄рим рӯпата."
10800,"Тувыл та̄н «Югра лылые̄п» обще­ственный органи­зациян нё̄тве̄сыт ос культура де­партамент па̄лыл олныл та̄стуве̄сыт», - тох Люд­мила Алфёрова пӯма­щипа ла̄тыӈ ла̄вме порат потыртас."
10801,"Акван-нё̄тхатым ва̄рнэ рӯпатаныл
Тувыл культура депар­таментыт кӯщай хум Артур Латыпов потыртас: «Ты проект ва̄рим ма̄н хӯрум кол акван-нё̄тхатым рӯпи­тасӯв, тыи обществен­ный ор­гани­зация, музей ос ма̄н департаментув."
10802,"Пот­рыт а̄ти нас туп ло­винь­таӈкве ро̄ве̄гыт, тот ӯйри­щит ка̄са­лаӈкве ро̄ви, пӯмыщ мо̄йтыл мо̄й­таве̄н."
10803,"Ань таса̄вит ищхӣпыӈ утыт ква̄л­тапап­туве̄сыт, та̄н хосытыл са̄в матыр пӯмыщ щё̄питаӈкве ро̄ви."
10804,"Ма̄н та̄н хосытанылт, сакати, ня̄врамыт нэ̄пак ловиньтаӈкве пӯмща­лыянӯв."
10805,Ма̄навн номтыӈ а̄гит-пыгыт ма̄ньта̄гыл янмалтаӈкве э̄ри.
10806,Та̄н пе̄с йис накыт ва̄нэ̄г ос э̄руптым вос о̄ньщияныл.
10807,"Та̄наныл мӯсхалыг ӯр­галаӈкве патыяныл ке, э̄лаль о̄с номтыӈ, мӯтраӈ хо̄тпаг о̄луӈкве патэ̄гыт»."
10808,Музейт рӯпитан хо̄тпат матыр-а̄ти пе̄с накыт та̄ра-паттын щирыл ос суссылтап щё̄питан ко­ныпал та̄н аквтох са̄в­сыр ханищтапыт ва̄рыг­лэ̄гыт.
10809,"Кос выгув, сыре­сыр ма̄щ­тырлан ха­нищ­тапыт ос ня̄врам ма̄гыс этношко­лат ва̄ра­вет."
10810,"Хумус ищхӣпыӈ утыт кисхатэ̄гыт
Интерактивный нэ̄пак та̄ратан рӯпатаныл о̄выл­тыт Анатолий Брусницин ос Елизавета Тасьманова потыртасы̄г."
10811,"– Ань ты нэ̄пак ка̄тын винэ̄н порат, мо̄йтыт хансым ӯит аквтупмат лылыӈыг е̄мтэ̄гыт, та̄н ха̄йтыгтэ̄гыт, потыртэ̄гыт!"
10812,Ты нэ̄пак «Сказки То̄рум Маа» ще̄пт о̄щнэ теле­фонт приложение хосы­тыл рӯпиты.
10813,Пуссын тув  хан­сым мо̄йт накыт музейт карс ур ма̄тэ̄т е̄мталэ̄гыт.
10814,"На̄н ань тув хансым мо̄йтыт мультик хольт сунсуӈкве таӈхияны̄н ке, на̄нан э̄ри: ще̄пт о̄щнэ телефонытн «AppStore» манос «GooglePlay» при­ложение-ло̄псы̄г тув та̄­ратаӈкве."
10815,Тувыл ты приложение та̄ратан юи-па̄лт маныр инструкция щирыл ва̄руӈ­кве э̄ри – таи пуссын ва̄ре̄н.
10816,Телефон камератэ рӯпитаӈкве о̄вылтахтынэ порат таве нэ̄пак ляльт тактэлы̄н.
10817,То̄нт ань нэ̄пак ло̄псын по̄слым ӯйхул акв­туп лылыӈыг е̄мтапи.
10818,"На̄н аквтох матхурип хури по̄слуӈкве ве̄рмегы̄н, ту­выл музей пормасыт нупыл камера такталым ос матыр потрыт хӯнтлуӈ­кве ро̄ви."
10819,"Тох та, сунсэ̄н тах!"
10820,Тамара МЕРОВА
10821,"Ханты хум Вячеслав Юрьевич Кондин Ханты-Мансийск ӯст о̄лы, «То̄рум Маа» этнографический музей отделт заведующиг рӯпиты."
10822,Тынакт хум рущ ла̄тӈыл потрыт ос стихыт хасме ма̄гыс янытлавес.
10823,"Тӯяг яныг хо̄нт оиг­паме па̄сныл 75 та̄л то̄в­лыс, Вячеслав Юрьевич ты кастыл стихыт хансыс."
10824,"Стиханэ̄т хо̄нтлум сосса ма̄хум янытлыянэ, ӯлылы­янэ, тот патум мир ка̄сты­янэ."
10825,"«Живой» нампа сти­хо­творениятэ̄т та урыл хан­сыс, хумус ома са̄в та̄л яныг хо̄нтыл пыге ӯритэ."
10826,"«Герои Великой Победы – 2020» литературный конкурс ва̄рнэ хо̄тпат таве янытласаныл, хан­сум стиханэ сака мӯсты­сыт."
10827,"Тувыл та̄н ла̄тыӈ ке̄тсыт, Вячеслав Юрьевич наме конкур­сыт но̄х-патум хо̄т­пат халн хансыма."
10828,«Югра.
10829,Это моя земля» нампа китыт литератур­ный конкурсыт Вячеслав Юрьевич «Как звери спасли Вороний день» потре но̄х-патыс.
10830,"Хум о̄лнэ ма̄тэ сака э̄руптытэ, во̄ре-витэ янытлытэ."
10831,"Тав потре щирыл, лэ̄гта̄л лэ̄ӈын Фрося, Валера нампа кощар ос Юви охсар «То̄рум Маа» музейт о̄лэ̄гыт, о̄лнэ ма̄ныл ӯрга­лыяныл, та̄н пуссын аквъёт Ӯринэ̄ква хо̄тал хот-вуян­тасаныл."
10832,Ты китыт конкурс округув 90 та̄л кастыл ва̄рыглавес.
10833,"Жюри хо̄тпаг ты ма̄хум о̄лсыт: Максим Замшев, Ирина Пудова, Андрей Сулейков, Еремей Айпин, Елена Исламу­ратова, Мария Волдина, Владимир Меркушев ос Евдокия Нёмысова."
10834,"Но̄х-патум хо̄тпат по­траныл тах пуссын акван-атавет, хуритыл по̄славет ос нэ̄пакыг ва̄равет."
10835,"Тувыл ищхӣпыӈ утын хансавет, тот ловиньтаӈкве о̄с ро̄ви."
10836,"Вячеслав Юрьевич а̄ги-пыг янмалты, ня̄враманэ ма̄ньщи ос ханты ла̄тыӈ мощ хӯлэ̄гыт."
10837,"Оматэ Лю­бовь Иосифовна пӯркит, совъя ва̄ит ня̄враманэ ма̄гыс ю̄нты."
10838,"Тав са̄лыӈ­колт яныг­мас, ханты мир о̄лупса ёмащакв ва̄гтэ, пыге̄н матыр ва̄рнэ порат акваг нё̄ты, хо̄т э̄ри – хӯл­тыглахты."
10839,"Матъёмас ты сосса хум такви ма̄хманэ яныт­лыянэ, та̄н ва̄рум тэ̄ла­ныл номим о̄ньщиянэ."
10840,"Вячеслав Юрьеви­чин ма̄н са̄в ёмас, сымыӈ ла̄тыӈ ла̄ве̄в."
10841,"Пус ка̄т, пус ла̄гыл вос о̄лы, о̄с са̄в пӯмыщ потрыт вос хансы."
10842,Светлана РОМБАНДЕЕВА
10843,Ты та̄л о̄вылтахтаме кастыл ма̄н сосса ма̄хманув янытлыянӯв ос сымн ро̄внэ ла̄тӈыл пуссын ла̄виянӯв.
10844,"Та оигпам та̄лув ка̄сыӈ хо̄тпан маткем та̄рвит тотыс ман а̄ти, ань пуссын та̄рвитаныл ювле вос хультэ̄гыт Ма̄хманув э̄лаль щуниӈыг вос о̄лэ̄гыт."
10845,Ты э̄тпос хӯрумхуй­плов хо̄талэ̄т печать колт рӯпитан ос ля̄ххал тотнэ ма̄хум янытлан ялпыӈ хо̄­талыг о̄лы.
10846,Ювле хультум та̄лт ма̄н коронавирус а̄гм паттат хотталь ялуӈ­кве сака ат ве̄рмысӯв.
10847,То̄ванакт ищхӣпыӈ ут хосыт ма̄хманув ёт по­тыртасӯв манос та̄нки ма̄навн ля̄ххал ке̄тыгла­сыт.
10848,Ань ма̄ньщи газетан нё̄тмил ва̄рнэ ма̄ньщи хо̄т­панувн пӯмащипа ла̄тыӈ ке̄тэ̄в.
10849,"Та̄н са̄всыр ёмас тэ̄латыл ма̄хманув пӯм­щаласаныл, то̄ва тэ̄лат ётыл ущ хӯнтамласанӯв ос газетан хансыгласанӯв."
10850,"Ма̄ньщи хум урыл
Ань ты ма̄ньщиянув урыл ущты хансэ̄в ос та̄наныл йильпи та̄лыл янытлыянӯв."
10851,"Мо̄лты та̄л яныг таквс э̄тпост Хулюм­сӯнт па̄вылныл Ханты-Мансийск ӯсн Николай Тимофеевич Пеликов, са̄ӈквылтапыл ма̄щтырыг са̄ӈквылтан хум, ёхталас."
10852,Тав «Лылыӈ союм» ня̄врамыт ханищтан колн во̄виньта̄лвес ос тав тот а̄ги­рищит-пыг­ри­щит са̄ӈ­к­вылтаӈкве ханищтасанэ.
10853,Николай Тимо­феевич Пеликов Свердловский область Ке̄расколыӈъя па̄вылт лӯсум ма̄ньщия­нув халт о̄лы.
10854,"Та е̄рт о̄лнэ ма̄хманув пе̄с та̄наныл ма̄ньта̄гыл о̄патэ̄ныл хӯнтлыс, ань та̄наныл номим са̄ӈквыл­та­санэ."
10855,"О̄йка такви о̄с ща̄гтым о̄лы, пе̄с накыт ма̄нь­лат хо̄тпатн э̄лаль ань то­тавет."
10856,"Но̄х-патум ма̄ньщи нэ̄
2020 та̄лт «Лылыӈ союм» этнокультурно-обра­зовательный колт рӯпи­тан нэ̄ Раиса Марты­новна Гаврильчик ща̄нь ла̄тыӈ ханищтан хо̄тпат халт округувт касыс ос но̄х-патыс."
10857,Тав ва̄т са̄грапнал э̄тпост Москва ӯсн э̄лаль касуӈкве во̄виньта̄лвес.
10858,Тот та̄нки ща̄нь ла̄тӈытыл ва̄т каснэ хо̄тпат халт «Учитель языков корен­ных малочисленных на­ро­дов РФ» нампа я̄нас ва̄рум номинацият но̄х-патыс ос мӯйлупсал май­вес.
10859,"Ма̄щтыр нэ̄г урыл
Белоярский ӯст Оксана Васильевна Сидак о̄лы, ты ма̄ньщи нэ̄ са̄всыр тэ̄лат ва̄руӈкве а̄лыми."
10860,«Югра лылые̄п» обще­ственный организацият нё̄тмил ва̄рум тэ̄лат ко­ны­пал тав ялпыӈкол па̄лыл нё̄тмил рӯпата ва̄ри.
10861,Ты организацият акван-ат­хатыглан нэ̄ хо̄тпат яныг ще̄мьятн ос нусаг о̄лнэ ма̄хумн нё̄тэ̄гыт.
10862,Та̄нки ос матыр-а̄ти ка̄­тыл ва̄ре̄гыт ос савалап ня̄врамытн мӯйлупты­яныл.
10863,"Йильпи та̄л кастыл та̄н ховтын тагатан хора­мыт ва̄рсыт, кампе̄ткат ёвсыт, тувыл та хорама­ныл ёт ня̄вра­мытн юв тотсаныл."
10864,Оксана мо̄т нё̄тмил ва̄рум тэ̄лат урыл о̄с потыртас.
10865,Пӯльницат акв ма̄ньлат нэ̄ юртыӈ ня̄вра­мыӈыг е̄мтыс.
10866,Таве̄н ня̄в­ра­маге янмалтаӈкве сака та̄рвит о̄лыс.
10867,То̄нт Оксана сосса нэ̄квет палт ла̄тыӈ ке̄тыс.
10868,"Александра Серге­евна Лельхова, ханты нэ̄, таве̄н та̄ра нё̄туӈкве ла̄вхатас, кит хургыгн са̄в ёмас маснутыт атыс ос та нэ̄квен мисанэ."
10869,"Ма̄н таи ла̄вуӈкве таӈ­хе̄в, на̄нки халынт акван-нё̄тхатым, юртыӈыщ о̄лэ̄н."
10870,"Йильпи та̄лт тэ̄лан ём­щакв э̄лаль вос минэ̄гыт, нэ̄мат лю̄ль накыт ул вос е̄мталэ̄гыт, пус ка̄т, пус ла̄гыл на̄нан, То̄рум ёт, О̄тыр ёт о̄лэ̄н !"
10871,Тамара МЕРОВА
10872,"Ха̄льӯс район Кимкъясӯй па̄вылт о̄лнэ мир акв та̄рвитыӈ ва̄рмаль ань о̄ньще̄гыт, та̄н интернет ос сотовый связь та̄л о̄лэ̄гыт."
10873,"2019 та̄лт Ха̄льӯс район Саранпа̄выл, Кульпас, Ло̄пмус, Хулюмсӯнт, Ня̄хщамво̄ль па̄влытт мус ке̄рква̄лыт хартве̄сыт ос ты ищхӣпыӈ утыл ва̄рве̄сыт."
10874,"Кимкъясӯй по̄хыт ӯнлы, тыима̄гсыл па̄влыӈ ма̄хум интернет та̄л хультсыт."
10875,Мо̄лты та̄л туя̄г ня̄врамыт кит э̄тпос сыс юн ханищтаве̄сыт.
10876,Ты ма̄нь па̄вылквет о̄лнэ ня̄врамыт мӯсхалыг ха­нищтахтуӈкве то̄нт аты ве̄рмысыт.
10877,Та па̄вылт ань ма̄нь школа-сад рӯпиты.
10878,Ань ты ханищтахтын кол Саранпа̄выл школа нупыл хасвес.
10879,"Юи-о̄выл та̄лыт Кимкъясӯй па̄вылт акваг са̄в ня̄врам самын паты, ань школат 15 а̄гирищ ос пыгрищ ханищтахтэ̄гыт ос 14 ня̄врамаквет са­дикн ёхталэ̄гыт."
10880,5-11 классытын ялантан а̄гит ос пыгыт Кульпас па̄вылт ханищтахтэ̄гыт ос интер­натыт тот о̄лэ̄гыт.
10881,"Кӯщай хумн пищма хассӯв
Ма̄н, газетат рӯпитан ма̄хум, ты та̄рвитыӈ ва̄рмаль урыл Ха̄льӯс районный миркол кӯ­щайн Владимир Ивано­вич Фомин нупыл пищма хансыгласӯв ос Кимкъя­сӯй па̄вылт о̄лнэ ма̄хум интернетыл ос связил хунь ва̄равет, та урыл китыглахтаслӯв."
10882,"Кӯщай хум ювле хан­сыс, Кимкъясӯй павыл по̄хыт ӯнлы, ты рӯпата ма̄гсыл сака са̄в олн э̄р­мыглы, тот мощща ма̄хум о̄лы, тыима̄гсыл ке̄рква̄л­гыт тув хартуӈкве та̄н ат патэ̄гыт."
10883,Па̄вылт о̄лнэ ще̄мьят спутниковый интернет ёвтуӈкве ань ве̄рме̄гыт.
10884,Ты ищхӣпыӈ ут рӯпитан ма̄гсыл о̄влэ̄т та̄нанылн оборудование ёвтуӈкве ос ты юи-па̄лт заявка-нэ̄пак хансуӈкве э̄ри.
10885,"Кӯщай хум хансыс, «Информационная ин­фраструктура» ос «Циф­ровая экономика» нампа программаг хосыт 2020 та̄лт Кимкъясӯй па̄вылт рӯпитан на̄й харыгтан кол ищхӣпыӈ утыл ва̄рвес."
10886,Тот интернет «Ростелеком» па̄лныл ань рӯпиты.
10887,2021 та̄л сыс акв тамле ут пӯльницат ос школат рӯ­питаӈкве тах о̄вылтахты.
10888,"Ищхӣпыӈ ут сака лю̄льсаӈ рӯпиты
Ань Кимкъясӯй па̄вылт о̄лнэ то̄ва ще̄мьят ищ­хӣпыӈ ут та̄нки ва̄рсыт."
10889,Алёна ос Илья Мониныг спутниковый интернет кит та̄л ювле хультум порат ёвтсы̄г.
10890,"Тэ̄н нёло­лов ня̄врам янмалтэ̄г, нила школан ос китыг садикын ялантэ̄гыт ос кит ня̄врамаге̄н колледжит ханищтахтэ̄г."
10891,"Алёна ты ва̄рмаль урыл таи потыр­тас: «Колувт ищхӣпыӈ ут вос рӯпитас, ма̄н э̄рнэ оборудование ёвтсӯв, то̄нт 21 со̄тыра солко̄ви ойтсӯв."
10892,Ос ка̄сыӈ э̄тпос акв со̄тыра 700 солко̄ви «або­нентский плата» ла̄внэ олныт ойтсӯв.
10893,"Кит та̄л ёмащакв о̄лыс, тувыл хотмусыг е̄мтыс, лю̄льсаӈ рӯпитаӈкве па­тыс."
10894,"То̄нт ла̄ввесӯв, мо̄т оборудование ёвтуӈкве э̄ри."
10895,"Мо̄т йильпи хусап ма̄гсыл ат со̄тыра ойтсӯв, ос ты коныпал ка̄сыӈ э̄т­пос акв со̄тыра 500 сол­ко̄ви ойтэ̄в."
10896,"Ань ты йильпи хусап мӯсхалыг о̄с ат рӯпиты, нэ̄матыр ва̄руӈкве ат ве̄рме̄в."
10897,Яныг а̄гиме̄н ос яныг пыгме̄н школа а̄стламе̄н юи-па̄лт э̄лаль ханищтахтуӈкве минасы̄г.
10898,Валя Ханты-Мансийск ӯст технолого-педагоги­ческий колледжит нилыт курсыт ханищтахты.
10899,Андрей Белоярский ӯст политехнический кол­леджит хӯрмит курсыт ханищтахты.
10900,"Таквсы, хунь студентыт пуссын юв ке̄тве̄сыт, тэ̄н о̄с юв ёхтысы̄г."
10901,"Тувыл ищ­хӣ­пыӈ утув лю̄льсаӈ рӯ­питы, а̄гиме̄н практика щирыл рӯпи­таӈкве аты ве̄р­мыс."
10902,"Тыи­ма̄г­сыл Хулюм­сӯнт па̄­вылн рӯ­танув палт ке̄­тыс­луме̄н, тот ха­нищ­тахтас ос прак­тикатэ ва̄рыстэ."
10903,"Пыгме̄н юн хультыс, тувыл ищхӣпыӈ утув сака хоса ат рӯпитас, тав ка̄сыӈ хо̄тал са̄в зада­ниял ке̄твес."
10904,Ань акваг ӯнлы ос матыр ва̄ри.
10905,"Ня̄враманум ла̄ве̄гыт, ты ут ӣти ёмаснувег рӯпиты."
10906,"Амки рӯпатам щирыл нэ̄­паканум ке̄туӈкве э̄рыс, ӣти ква̄лсум, э̄т сыс ӯнлы­сум, нэ̄па­канум ке̄туӈкве аты ве̄р­мыса­нум."
10907,Ма̄н «Ростелеком» па̄л­ныл интернет утыл ва̄руӈкве ань ла̄ваве̄в.
10908,Хӯрмит йильпи хусап ма̄­навн ёвтуӈкве тах э̄ри.
10909,"Тувыл ёмащакв рӯпи­таӈ­кве паты, ма̄н ати, аты ва̄глув."
10910,"Ня̄врамыт акваг тох ань ханищтахтэ̄­гыт, тыи­ма̄гсыл ма̄навн ты ищ­хӣпыӈ ут сака э̄ри."
10911,"Ме̄н о̄йка­ме̄нтыл сас рӯпиты­ме̄н, тувыл акваг йильпи хусапыт, са̄всыр ке̄р­ква̄л­гыт ёвтуӈкве о̄с ат ве̄р­миме̄н."
10912,"Па̄влувт са̄в ма̄хум рӯ­пата та̄л о̄лэ̄гыт, тамле ут ёвтуӈкве олн ат о̄нь­ще̄­гыт."
10913,"Ке̄рква̄лгыт па̄влув мус ке хартве̄сыт, ёмас­нув о̄лнув, то̄нт интернетув ёмащакв ос молях рӯпи­танӯв, ос тыима̄гсыл ма̄н таса̄вит олн акваг ат ойтнувӯв»."
10914,"Аквта щирыл тах ханищтахтэ̄гыт
Студентыт ос то̄ва школат 5-11 классын ялантан ня̄врамыт аквта щирыл та̄л котиль э̄тпос 30 хо̄талэ мус юн ханищ­тахтуӈкве тах патэ̄гыт."
10915,Ты ва̄рмаль урыл округ кӯщай нэ̄ Наталья Комарова мо̄лты та̄л ва̄т са̄грапнал э̄тпос 22 хо̄талэ̄т распоряжение-нэ̄пак хансыс.
10916,Кимкъясӯй па̄вылт о̄лнэ ма̄ньлат а̄гит ос пыгыт юн лю̄льсаӈ рӯпитан интер­нет хосыт э̄лаль ханищтахтуӈ­кве тах та патэ̄гыт.
10917,Людмила ТЕТКИНА
10918,Лӯи ма̄в янытыл то̄ва па̄влыт мус минуӈкве сака рӯпатаӈ.
10919,Центр профессиональной патологии колт рӯпитан ле̄ккарыт э̄лын о̄лнэ ма̄хум урыл акваг номе̄гыт.
10920,"Хумус та̄наныл пус­мал­таӈкве, о̄лнэ ма̄наныл мус манарыл яласаӈкве, та маныр."
10921,"Ма̄нь па̄влыт халт тэ̄лы яласан ма̄гыс э̄рнэ ма̄шинат ёвтве̄сыт, тув палыт ос «Николай Пирогов» на̄иӈха̄п яласы."
10922,Хоса ма̄т о̄лнэ па̄влыт мус ка̄сыӈ машина ми­нуӈкве хунь ве̄рми.
10923,Сака яныг манос хоса ма̄шинат во̄рыӈ ма̄т ёл-тагапе̄гыт.
10924,Тувыл ма̄н ле̄ккаранув Саратов ӯст о̄лнэ ЗАО «Радиант» колн кит сака ёмас ма̄шинаг ва̄рылта­сыт.
10925,"Тамле ма̄шина сака яныг а̄ти, по̄сме палт кол­хусап о̄лтым о̄лы, рущ щирыл прицепыг ла̄­ваве."
10926,"Центр профилактики колт пуӈктотнэ ле̄ккар Николай Ташланов тох ла̄выс: «Ка̄сыӈ ма̄шина кол­хусап о̄ньщи, тот акв­торыг са̄т ле̄ккар рӯпи­таӈкве ве̄рме̄гыт."
10927,"Ищ­хӣпыӈ утыт, пусмалтан аппаратыт ос тэ̄рпит пуссын тув ла̄пе̄гыт»."
10928,"Тамле ма̄шина ма̄нь па̄вылн ёхты те, колнакт ка̄сыӈ хо̄тпа алпитэ уральтаӈкве ос пусмал­таӈкве ве̄рмаве."
10929,"Тӣвре ре̄гыӈ, на̄йпос о̄ньщи."
10930,"Ле̄ккар хум ла̄выс, ты ма̄шинаг моще̄ртн ма̄нь па̄влыт халт яласаӈкве патэ̄г, э̄лынт о̄лнэ ма̄хум ӯрхатым вос о̄лэ̄гыт."
10931,Пётр Молданов потре ма̄ньщи ла̄тӈыг Светлана РОМБАНДЕЕВА толмащластэ
10932,Яныгпа̄ла ханты э̄ква Мария Гавриловна Хохлянкина ва̄т са̄грапнал э̄тпост 80 та̄лэ то̄влыс.
10933,Мария Гавриловна Нижневартовский район Корлики па̄вылт самын патыс.
10934,"Округ ма̄гыс тав са̄в ёмас тэ̄ла ва̄рыс – школат ня̄врамыт ханищ­тым са̄в та̄л рӯпитас, ма̄нь ня̄врамыт воспита­телиг о̄лыс, тувыл пе̄нсиян мин­нэ̄тэ мус Корлики па̄выл садикт пуӈктотыс."
10935,"Ты ялпыӈ хо̄талт э̄ква Нижневартовский район миркол кӯщайн Б.А. Сало­матин о̄йкан яныт­лавес, па̄выл миркол па̄лыл са̄в ёмас ла̄тӈыл ла̄ввес, ма̄гылн тагатан по̄сыл майвес."
10936,"Ма̄н, «Лӯима̄ сэ̄рипос» ос «Ханты ясаӈ» газетаг ва̄рнэ ма̄хум, Мария Гавриловнан 80 та̄лэ то̄в­луме кастыл ос округув 90 та̄л кастыл пуста̄гыл о̄лнэ ла̄тыӈ ла̄ве̄в!"
10937,"Э̄ква са̄в та̄л пус ка̄т, пус ла̄гыл вос о̄лы, ханищтам ня̄в­ра­манэ̄н вос янытлаве, ляпа ма̄хманэ̄н, рӯпатэ̄н вос нё̄таве!"
10938,Светлана РОМБАНДЕЕВА
10939,Мо̄лты та̄л ва̄т са̄грапнал э̄тпос лов хо̄талэ̄т округув онтырса̄т та̄лэ то̄влыс.
10940,Ты кастыл Ханты-Мансийск ӯст ма̄хум янытлаве̄сыт.
10941,Хащта̄л коронавирус-а̄гм пусмалтым округув пӯльницатыт са̄в ле̄к­карыт рӯпитэ̄гыт.
10942,Россия Президен­тув то̄ва хо̄тпат яныт­лан нэ̄пакытыл ос ма̄гылн та­гатан по̄сытыл ке̄тсанэ.
10943,Та̄н халанылт кит ле̄кка­рыг Николай Пирогов намыл маим ма̄гылн тага­тан по̄сыл мӯйлуптавесы̄г.
10944,Округ о̄выл губер­на­то­рыг о̄лум хум Александр Филипенко тыт о̄лнэ мирн ос янытлан ла̄тыӈ ке̄тыс.
10945,"Тав потре округ кӯщай нэ̄ Наталья Комарова ловиньтастэ, хум хансыс: «Лӯима̄т та̄ксар, ё̄р ос э̄лумхо̄лас нупыл сымыӈ ма̄хум о̄лэ̄гыт."
10946,"Ка̄сыӈ хо̄тпан пус ка̄т, пус ла̄гыл ла̄ве̄гум»."
10947,Ты юи-па̄лт Наталья Комарова ма̄хум яныт­ласанэ.
10948,«Почётная гра­мота» янытлан нэ̄пакыл округ Дума кӯщай хум Борис Хохряков мӯйлуп­тавес.
10949,Тав ма̄н ма̄вт пус­сын аквъёт атпан нупыл ат та̄л рӯпиты.
10950,"Тыгыл хус та̄л ма̄ щунит кинсым гео­логыг рӯпитас, ва̄т нупыл ат та̄л ос политикат рӯпиты."
10951,«Почётная грамота» нэ̄пакыл Белоярский район кӯщай хум Сергей Маненков мӯйлуптавес.
10952,Хум тот 2005 та̄л па̄сныл кӯщаиг о̄лы.
10953,Тав полити­кат пуссын аквъёт налы­ман нупыл акв та̄л рӯпиты.
10954,"Тувыл э̄лумхо̄ласытн са̄всыр тэ̄лат щирыл нё̄т­нэ нэ̄
Наталья Стребкова
о̄с «Почётная грамота» нэ̄пакыл майвес."
10955,Ты нэ̄ рӯпататэ хосыт са̄в хо̄т­патн нё̄тыс.
10956,"Сосса мир о̄лнэ-хӯлнэ накыт э̄лаль тотнэ ва̄р­маль щирыл ос ма̄ньщи нэ̄
Альбина Станиславец
янытлавес."
10957,Нэ̄кве округ губернатор «Премиял» майвес.
10958,Тав Ханты-Мансийск ӯс колледжит са̄в та̄л рӯпиты.
10959,"Тот рӯпи­танэ̄тэ сыс ма̄ньщи ла̄т­ӈыл са̄в ханищтахтын нэ̄па­кыт хансыс ос та̄ра­тас, тыима̄гыс тав яныг кӯщаин ты янытлавес."
10960,Тувыл «Материнская слава» ма̄гылн тагатан по̄сыл Ханты-Мансийск ӯст о̄лнэ кит нэ̄г янытла­ве­сы̄г.
10961,"Ты
Елена Конева
ос
Тодо Тиберия
, ка̄сыӈе ат ня̄врам янмал­ты."
10962,"Ты колта̄глыгт ня̄вра­м­ыт юр­тыӈыщ о̄лэ̄гыт, ха­ла­нылт акваг нё̄тха­тэ̄гыт."
10963,"«Почётный гражданин ХМАО – Югры» намыл округ Дума кӯщай хум
Борис Хохряков
ос Белоярский район кӯщай хум
Сергей Маненков
майвесы̄г."
10964,Наталья Комарова ты ма̄хум пуссын янытласа­нэ ос ла̄выс: «На̄н ма̄н округув ма̄гыс сака э̄рнэ рӯпата ва̄регы̄н.
10965,"Яныг пӯмащипа на̄нан ла̄ве̄гум, рӯпатанын э̄лаль аквтох мӯсхал щирыл вос мины»."
10966,Николай МЕРОВ
10967,"Тынакт газета ва̄рнэ ма̄хманув Кондинский район мирколт рӯпитан хо̄тпат палт ла̄тыӈ ке̄тсыт, китыглахтасыт, тот ань ма̄хум хумус о̄лэ̄гыт, яласан лё̄ӈханыл ва̄рвес ман а̄ти, тэ̄нут ос тэ̄рпи аман о̄ньще̄гыт."
10968,"Тувыл ювле ла̄тыӈ ёхтыс, на̄н ань э̄лаль ты урыл ловиньтэ̄н:
– Тув палыт район янытыл о̄лнэ па̄влыт халт «Заря» нампа на̄иӈха̄п яласы."
10969,"Хо̄т я̄ сака то̄сам, па̄влыт мус вертолёт ты­ламла̄лы."
10970,"Ка̄сыӈ па̄вылн 2020 та̄лт сӯкыр ос ма̄нь таквс э̄тпосыгт тэ̄нут со̄­пасыг тотвес, ань лё̄хта̄л порат ма̄хум тэ̄та̄л ул вос савалэ̄гыт."
10971,"Пӯльницат на̄йвыл щё̄питаве̄сыт, то̄ва кӯрыт сэ̄мыл а̄хвта­сыл па̄л­тыглавет, та утыт о̄с хоты ма̄н э̄ри, тотве̄сыт."
10972,"Округ миркол па̄лыл ла̄тӈыл ва̄тихал ке̄тыг­лаве̄в, ань район янытыл о̄лнэ ма̄хманувн газета, ра̄тива ос телевизор хосыт акваг вос потыртэ̄в – та̄н ӯргалахтым вос о̄лэ̄гыт, а̄гмыӈ э̄лумхо̄лас юн вос о̄лы, вос пусмалтахты."
10973,"Ка̄сыӈ ла̄пкат тэ̄нут вос о̄лы, пӯльницат тэ̄рпи ул вос холы."
10974,"Хо̄тпа юн рӯ­питы те, мирыӈ ма̄т сака ул вос яласы, рӯпататэ юил вос ва̄ритэ."
10975,"Район янытыл 7 ФАП (фельд­шерско-акушер­с­кий пункт) рӯпиты – Лист­ве­ничный, Ягодный, Шугур, Ямки, Юмас, Алтай ос Кама па̄влытт."
10976,Акв здравпункт Дальний па̄вылт ӯнлы.
10977,"Аптекатыт маскат, ту­лё̄влыӈ па̄ссат ос ка̄т ловтнэ ищпиртыӈ вит, пуссын о̄лы."
10978,А̄гмыл е̄мтум хо̄тпа урыл аквта та̄ра округ пусмалтан депар­тамент колн ла̄тыӈ ке̄тэ̄в.
10979,Ищхӣпыӈ ут 12 па̄в­лытт ва̄рвес.
10980,"Ань тыхо̄тал мус хӯрум па̄влытт ищхӣпыӈ ут ва̄­руӈкве иӈ ат та ве̄рмаве – Никулинка, Ильичевка ос Шугур па̄влытт."
10981,"Тот са̄в хо̄тпа ат о̄лы, са̄выӈпа̄лэ яныгнув па̄влытн ва̄нт­лысыт."
10982,"Тыгыл э̄лаль район ня̄врамыт ищхӣпыӈ ут хосыт ханищтахтуӈкве ла̄вавет те, ань тай ты тэ̄ла та̄ра-паттыслӯв, тох ханищтахтуӈкве ве̄рме̄­гыт, округт о̄лнэ ня̄вра­мыт­ныл юв ат хультэ̄гыт."
10983,Ля̄ххал ма̄ньщи ла̄тӈыг Светлана РОМБАНДЕЕВА толмащластэ
10984,Ха̄льӯс район Саран­па̄вылт о̄лнэ хум Георгий Алексеевич Лелятов ма̄н реакциявн пищма хансыс.
10985,Мо̄лты та̄л ва̄т са̄грапнал э̄тпос хӯрумхуйпловит хо̄талэ̄т тав оматэ Ольга Владимировна Лелятова Нягань ӯс пӯльницат а̄ти­мыг е̄мтыс.
10986,"Ты та̄рвит нак е̄мтум порат Лелятов ще̄мьян са̄в хо̄тпат хумус ве̄рмысыт, та щирыл нё̄­тсыт."
10987,"Хум та̄нанылн пӯма­щипа ла̄тыӈ ке̄тыс:
«Я̄тил, тыныӈ ма̄хумак­вет, ма̄н щемьявт яныг та̄рвит нак е̄мтыс."
10988,"Та порат Ха̄льӯс район мирколт, Саран­па̄выл мир­колт, «Культура колт», «Оле­нёнок» ма̄нь ня̄врамыт ӯргалан колт рӯпитан хо̄тпат ос мо̄т са̄в ва̄нэ хо̄тпанув ма̄навн нё̄тмил ва̄рсыт."
10989,Яныг пӯмащипа ла̄тыӈ Государственный Думат рӯпитан депутатын Тать­яна Степановна Гоголе­ван ла̄ве̄в.
10990,"Ка̄сыӈ хо̄тпан, хотьют ма̄н ляпавт о̄лыс, пус ка̄т, пус ла̄гыл ла̄тыӈ ке̄тэ̄в."
10991,"То̄рум ёт, О̄тыр ёт са̄в та̄л пуста̄гыл э̄лаль о̄лэ̄н."
10992,"Яныг пӯмащипа на̄нан!»
Георгий ЛЕЛЯТОВ"
10993,Йильпи та̄л та ёхтыс.
10994,"Я̄тил ма̄ньщи мир, округт о̄лнэ ма̄хум, на̄нанн Саранпа̄выл ня̄врамыт са̄в ёмас, сымыӈ ла̄тыӈ ке̄тэ̄гыт."
10995,"Ка̄сыӈ хо̄тпа пус ка̄т, пус ла̄гыл вос о̄лы, а̄гирищит-пыгрищит ща̄нь ла̄тыӈ вос ханищтэ̄гыт, та̄нти мираныл вос янытлыяныл, пе̄с йис о̄лупса вос пӯмщалыяныл."
10996,"Юрта̄гирищиг
Ты хурит юрта̄гииг по̄слым о̄лэ̄г – Ксения Таратова ос Кристина Лончакова."
10997,"Ксения 13 та̄лэ то̄влыс, 7 классыт ханищтахты."
10998,"Технология урок сака э̄руптытэ, тот ка̄тыл матыр-а̄ти щакв­ще̄гыт, ю̄нсхатуӈкве ос тэ̄нут па̄йтуӈкве ханищ­тах­тэ̄гыт."
10999,"Ла̄ви, ищхӣпыӈ ут хосыт ханищтахтуӈкве сака лю̄ль, юрта̄гиянэ ёт школан ялантаӈкве таӈхе̄гыт."
11000,Тав классэ̄т 21 ня̄врам ханищтахты.
11001,"Ксения оматэ Елена Ни­ко­лаевна, а̄тятэ Альберт Владимирович."
11002,"Йӣгрищ о̄ньщи, наме Аня."
11003,"Китыт а̄гирищ Крис­тина о̄с 13 та̄лэ, 7 классыт ханищтахты."
11004,"Са̄т та̄л яныт а̄пщирищ о̄ньщи, наме Юра."
11005,Оматэ̄н Надежда Калистратовна.
11006,"Юрта̄гирищиг ла̄ве̄г, «Лӯима сэ̄рипос» ма̄ньщи газета та̄н палтаныл то­тыглаве, сунсыглыяныл, ома­ге̄н-ане̄кваге̄н акваг ловиньта̄лэ̄гыт."
11007,"Хурит по̄слын а̄гирищит
Ты ос ма̄ньщи а̄гири­щиг – яга̄гииг, Виолетта ос Юля Ивановыг, ос тэ̄н юр­та̄гитэ̄н Радмила Еф­ре­менко."
11008,"Виолетта 7 та̄лэ, 1 классыт ханищтахты."
11009,"Ла̄ви, азбука сака э̄руп­тытэ, школат букват ва̄ӈкв патыс, ловинь­таӈ­кве ханьщувлас."
11010,"Ня̄врамыт цент­рын яланты, тот ка̄­тыл хурит по̄слы, йӣкви ос э̄рги."
11011,"Юля 12 та̄лэ то̄влыс, 6 классыт ханищтахты."
11012,"Литература, математика ос биология урокыт сака э̄руптыянэ."
11013,"Школа юи-па̄лт теннисыл ёнгасы, ка̄тыл са̄всыр хурит по̄слы."
11014,"Виолетта ос Юля оматэ̄н Татьяна Василь­евна, а̄тятэ̄н Дмитрий Нико­лаевич."
11015,"А̄гири­щиг каӈк ос а̄пщи о̄ньще̄г, Павлик ос Эдик."
11016,"Радмила 3 классыт ханищтахты, аэробика ва̄рнэ тэ̄ла палт яланты, музыкальный школат э̄рги."
11017,"Яныг колта̄глыт яныгми
Коля Лелятов 11 та̄лэ, 5 классыт ханищтахты."
11018,Колта̄гланылт та̄н ат яг­пыг яныгме̄гыт.
11019,"Оманыл Таисия Савельевна, а̄тя­ныл Георгий Алексеевич."
11020,"Коля ла̄ви, ма̄ньщи ла̄тыӈ урок сака э̄руптытэ, шко­лат ща̄нь ла̄тыӈ ханищты."
11021,Тав а̄кве Светлана Са­вель­евна Мерова ма̄ньщи ла̄тыӈ учителиг о̄лы.
11022,Ан­е̄к­ватэ юн акваг ма̄ньщи ла̄тӈыл потырты.
11023,"Тынакт Коля щаще̄кватэ Ольга Владимировна Лелятова а̄тимыг е̄мтыс, тав сади­кыт рӯпитас, ма̄нь ня̄врамыт ща̄нь ла̄тӈыл по­тыртаӈкве ханищта­санэ."
11024,"Ане̄кватэ ёт ма̄ньщи ла̄тыӈ ханищты
Ты а̄гирищ наме Даша Канева, 7 та̄лэ, 1 классыт ханищтахты."
11025,"Школа юи-па̄лт тав йӣквуӈкве яланты, ка̄тыл хурит по̄слы."
11026,"Оматэ Татьяна Игоревна, а̄тятэ Леонид Николаевич."
11027,"А̄гирищ увщи ос а̄пщи о̄ньщи – Арина 6 классыт ханищтахты, а̄пщитэ Артём кит та̄лэ то̄влыс."
11028,Даша ане̄кваге-ащо̄йкаге Кульпаст о̄лэ̄г.
11029,"Ане̄кватэ Наталья Борисо­вна Дудорева сака ма̄щ­тыр нэ̄, ка̄тыл матыр-а̄ти щаквщи – ю̄нсхаты, сакныл са̄всыр пормасыт, ма̄гылн тагатан хорамыт харты."
11030,Апыгри­щанэ ёт ма̄ньщи ла̄тӈыл потырты.
11031,"Тав ма̄хманэ са̄лы ӯрим яласэ̄гыт
Ты хурит саран а̄ги­рищ Маша Филиппова по̄слым о̄лы, тав школат ханищтахты."
11032,"Оматэ Марина, а̄тятэ Алексей."
11033,Щаще̄кватэ Ульяна Нико­лаевна Филиппова ос о̄патэ са̄в та̄л нё̄рт са̄лы ӯрим яласасы̄г.
11034,"Ка̄тыл щаквщи
Аня Таратова 9 та̄лэ то̄влыс, 3 классыт ханищ­тахты."
11035,Ма̄ньщи ос рущ ла̄тыӈ урокыг сака э̄руп­тыяге.
11036,"Са̄всыр кружо­кы­тын яланты, тот ка̄тыл матыр-а̄ти щаквщи."
11037,"Оматэ Елена Николаевна, а̄тятэ Альберт Владимирович."
11038,"Ане̄кватэ Вера Ивановна Тихонова ма̄ньщи супыт ю̄нты, са̄всыр пормасыт ма̄щтырлы."
11039,"Юн ща̄нь ла̄тӈыл потырты, апыгри­щанэ ханищтыянэ."
11040,"Ялпыӈколн ялантан а̄гирищит
Ты хӯрум а̄гирищит Ульяна Хантанзеева, Аня Пет­рова ос Даша Зайки­на ялпыӈколн ялантэ̄гыт."
11041,"Тот э̄рге̄гыт, ка̄тыл ма­тыр ма̄щтырлэ̄гыт, хурит по̄слэ̄гыт."
11042,Даша ло̄ӈхань­щапыт суй ва̄руӈкве ха̄сы.
11043,"Ялпыӈ хо̄та­лыт порат ялпыӈколн яланта̄лы, кон хӯрум ло̄ӈхань­щапыт ханэ̄гыт, суй ва̄рнэ ма̄гыс Даша ква̄лгыт ха­сумта̄­лыянэ."
11044,"А̄гирищ 12 та̄лэ, 6 классыт ханищтахты."
11045,"Ты я̄тил ня̄врамаквет пуста̄гыл вос яныгме̄гыт оманылн-а̄тянылн вос нё̄тэ̄гыт, ёмащакв вос ха­нищ­тахтэ̄гыт."
11046,Светлана РОМБАНДЕЕВА
11047,Ювле хультум та̄л оигпан порат округ Дума депутатыт юи-о̄выл щёс акван-атхатыгласыт.
11048,Ты сапра̄нит пуссын аквъёт налыман нупыл ат депутат о̄лыс.
11049,Та̄нки халанылт ищхӣпыӈ ут хосыт ва̄т нупыл нёлолов тэ̄лат урыл потыртасыт.
11050,"Тот округ бюджет, ха­нищтап, пусмалтан, наука тэ̄лат ос мо̄т ва̄рмалит э̄лаль тотнэ ма̄гыс са̄к­коныт пирмайтаве̄сыт."
11051,Югра ма̄т «Герб ос флаг» ӯргалан са̄ккон рӯпиты.
11052,Ань округ герб мо̄т хури­иг та̄стувес.
11053,Са̄ртыннув ты тэ̄ла хосыт ма̄хум акван-атхатыгласыт.
11054,Та̄н округув йис о̄лупса ёмщакв ханищтасаныл.
11055,"Ос герб мо̄т щирыл ва̄рнэ ма̄гыс тыт о̄лнэ мир, Обще­ственный палатат, ӯсыӈ, па̄влыӈ советыт рӯпитан ма̄хум ос мо̄таныт китыг­ласаныл."
11056,Пуссын аквъёт 351 э̄лумхо̄лас ты ва̄рмаль щирыл рӯпитасыт.
11057,Ты тэ̄ла ёмщакв ханищ­тасаныл ос пирмайтаса­ныл.
11058,"Ань 2022 та̄л мус герб пе̄с хуритэ хот-виве, тав пе̄нтсылэ ла̄щал-ла̄щал йильпи хури тув ва̄раве тах."
11059,"О̄лнэ колыл тах мивет
Мирн нё̄тмил ва̄рнэ са̄ккон палт ос йильпи ва̄рмаль нё̄тумтавес."
11060,"Ань ветераныт ос яныг хо̄нтыт хо̄нтлум порат а̄гмыӈыг-мосыӈыг е̄мтум хо̄тпат ос та порат порсум са̄лтатыт рӯтаныл о̄лнэ коланыл пе̄сыг ке е̄мтсыт, ты колыт хот-щё̄питаӈкве нё̄тавет тах."
11061,"Колыт хот-щё̄питан ма̄­гыс манса̄вит олн холтуӈ­кве ос хунь ва̄руӈкве э̄ри, округ мирколт рӯпитан хо̄тпат ты рӯпата ураль­тым о̄ньщуӈкве патыяныл."
11062,Югра ма̄т пуссын аквъёт атса̄ткем тамле э̄лум­хо̄лас о̄лы.
11063,"Ма̄хманув янытлаве̄сыт
Ты сапра̄ни о̄лум порат округувт о̄лнэ то̄ва хо̄тпат «Почётный грамота» нэ̄пакыл майве̄сыт."
11064,"Та̄н халанылт Ха̄льӯс районт о̄лнэ хо̄тпат янытлаве̄сыт, та̄н наманыл ты:
Светлана Юрьевна Артеева
– Ха̄льӯс район Ня̄хщамво̄ль па̄выл шко­лат ня̄врамыт ханищтан нэ̄."
11065,Тав тот са̄в та̄л мате­ма­тика ос информа­тика тэ̄лан ня̄врамыт ханищ­тыянэ.
11066,"Людмила Семёновна Истомина
– Ха̄льӯс район Саранпа̄выл «Са̄лыкве» нампа ма̄нь ня̄врамыт колт рӯпитан нэ̄."
11067,Тав са̄в та̄л ня̄врамыт ӯргалым ос ханищтым рӯпиты.
11068,"Надежда Петровна Пузина
– Ха̄льӯст о̄лнэ нэ̄, тав «Кораблик» ма̄нь ня̄врамыт ӯргалан колт са̄в та̄л рӯпиты."
11069,"Виктория Владиславо­вна Сандова
– Тав Ха̄льӯс районт Кульпас па̄выл школат 1-4 классытн ялан­тан ня̄врамыт ханищты."
11070,"Ольга Владимировна Ручей
– Хулюмсӯнт па̄выл искусства школат са̄в та̄л кӯщаиг рӯпиты."
11071,"Сосса мир пе̄с йис о̄лупса, о̄лнэ-хӯлнэ нак э̄лаль тотнэ ма̄гыс ос са̄лыӈ хум Николай Геор­ги­евич Хозяинов «Почёт­ный грамота» нэ̄пакыл майвес."
11072,Ты саран хум Саран­па̄выл совхозт са̄в та̄л са̄лыт ӯрим яласы.
11073,Ань тав нёло­ловит пирка̄тат рӯ­питы.
11074,Кӯщаянув са̄всыр тэ̄ла урыл кит щё̄скем потыр­та­сыт.
11075,Ань э̄лаль та̄н йильпи та̄лт рӯпитаӈкве акван-атхатэ̄гыт тах.
11076,Николай МЕРОВ
11077,"Ань Россия янытыл мир са̄выӈпа̄лэ юн о̄лэ̄гыт, то̄ват тыгле-тувле хӯтсын тэ̄ла ва̄ре̄гыт, то̄ват э̄рыг хӯнтлэ̄гыт ос йӣкве̄гыт."
11078,"Ма̄н ос, ма̄щтыр ма̄хум, ю̄нсхатэ̄в."
11079,Тынакт ищхӣпыӈ ут хосыт «Ханты ернас» («Ханты суп») нампа ханищтап о̄лыс.
11080,"Ка̄тыл матыр-а̄ти щаквщин нэ̄к­вет пе̄с хурит, кина-охсат суссылтасыт."
11081,"Тот пуссын на̄ӈкыс, хумус суп йи­наве, ю̄нтаве, суп ло̄мтанэ хумус ла̄­вавет, та маныр."
11082,"Ханты суп тох ю̄нтаве – суп ва̄рнэ ма̄гыс 1,5 метра ос 3 метра са̄вит то̄р виӈкве э̄ри, па̄ӈхвитэ 1,5 метраг вос о̄лы."
11083,"О̄влэ̄т котле йинаве, та юи-па̄лт ёлытэ, тувыл ущ наке, туре ос та̄йтаге."
11084,"Хунь суп а̄сты, ёлытэ сакныл ва̄рим ло̄п­сыл нё̄таве."
11085,"Тамле ханищтап ва̄руӈ­кве ва̄тихал э̄ри, ма̄ньлат а̄гит вос ва̄ганыл, ма̄хма­нув ханты суп хумус йин­сыт, ю̄нтсыт."
11086,"Са̄в ма̄хум атха­тыглас, ка̄сыӈ хо̄тпан пӯмащипа ла̄тыӈ ла̄ве̄в."
11087,"Полноват па̄выл нэ̄ Люд­мила Василь­евна Тупо­ле­ва пе̄с хурит сус­сыл­тас, кина хосыт суп ло̄мтанэ наманыл хӯн­там­ласӯв."
11088,"Касум па̄выл нэ̄ Людмила Никоновна Кондрашина потыртас, суп хоты ма̄тэ̄т па̄квпалыт ю̄н­туӈкве ро̄ви."
11089,"Полноват па̄выл нэ̄ Ольга Матвеевна Сай­на­хова хуритт ма̄нь суп сус­сылтас, тамле супыт тав апыгрище ю̄нты."
11090,"Бело­яр­ский ӯст о̄лнэ нэ̄ Любовь Никоновна Бизина кит суп суссылтас, потыртас, ханты ла̄тӈыл ло̄мтанэ хумус ла̄вавет."
11091,"Валентина Григорье­вна Багишева, Татьяна Леонидовна Аликова ос Ольга Леонидовна Тасьманова Касумныл ёхталасыт, та̄н о̄с суп накыт урыл потыртасыт, ханты ма̄хум э̄лнаӈ суп хумус йинсыт, манарыл хорамтасаныл."
11092,Ванзеват­ныл о̄лум нэ̄ Нина Василь­евна Шабаршина такви супе суссылтастэ.
11093,Ты «Ханты ернас» («Ханты суп») нампа тэ̄ла палт Людмила Василь­евна Туполева но̄х-патыс.
11094,"Нэ̄ суп ва̄рнэ то̄рыл мӯй­луптавес, мо̄т ма̄хум о̄с сыре-сыр мӯйлупсал май­ве̄сыт."
11095,"Октябрьский район Унъюган па̄вылт о̄лнэ нэ̄ Валентина Геннадь­евна Фанова ла̄выс, сус­сылтапув ёмащакв сун­сыстэ."
11096,Тав о̄лнэ ма̄тэ̄т «Спасение Югры» органи­зация палт пуӈктоты.
11097,"Нэ̄ тох потыртас:
– Ам ань татем ёмас, пӯмыщ потрыт хӯнтлысум, ма̄щтыр ма̄хум ка̄саласум."
11098,Ты сака э̄рнэ тэ̄ла.
11099,"Мо̄тыт щёс э̄рыӈ ю̄нсхатуӈкве вуйхатэ̄в, на̄н хумус ном­сэ̄гын, ка̄сащегы̄н?"
11100,"Суп ва̄рнэ то̄р ёвт­ну­вӯв, э̄рнэ са̄лмыт щё̄пи­та­нувӯв, ту­выл ань ты ищ­хӣ­пыӈ ут хосыт вос сус­сыл­таве̄в, хумус йинэ̄в."
11101,Мо̄тыт хо̄тал ос ю̄нс­хатуӈкве о̄выл­тах­тэ̄в.
11102,"Хунь супанув а̄стэ̄гыт, но̄х-мас­нуванӯв, мирн суссыл­та­нуванӯв."
11103,"Ка̄сыӈ щаквщин нэ̄в ищхӣпыӈ ут хосыт вос потырты, супе хумус йиныстэ, хумус ю̄н­тыстэ."
11104,"Тох пуссын на̄ӈки, хумус щаквщуӈкве э̄ри, халанувт татем ханищ­тахтынувӯв."
11105,Ирина Фирсова Белоярский ӯсныл ке̄тум потре ма̄ньщи ла̄тӈыг Светлана РОМБАНДЕЕВА толмащластэ
11106,Ха̄льӯс район Хулюмсӯнт па̄вылт округув 90 та̄лэ то̄влум кастыл «От ремесла к искусству» нампа конференция ня̄врамыт ма̄гсыл рӯпитас.
11107,Ты ва̄рмаль Хулюмсӯнт па̄выл искусство школат рӯпитан нэ̄ Надежда Константиновна Маслова ня̄врамыт ма̄гыс ва̄рыглас.
11108,"Ня̄врамыт ма̄ньщи ос мо̄т мирыт пе̄с йис ва̄р­маляныл урыл са̄внув вос ва̄гыт, тамле конферен­ция ка̄сыӈ та̄л та па̄вылт щё̄пита̄лаве."
11109,То̄нт та̄нки потраныл ловиньтаӈкве онтолов ня̄врам акван-атхатыгласыт.
11110,Жюри-хо̄т­паг искусство школат кӯ­щай нэ̄ Ольга Влади­ми­ро­вна Ручей ос Хулюм­сӯнт школат ня̄врамыт ха­нищтан нэ̄ Татьяна Андреевна Головина о̄лсы̄г.
11111,О̄влэ̄т а̄гит ос пыгыт та̄нки хансум потраныл ловиньтасыт.
11112,"Та̄н Хулюм­сӯнт па̄вылт о̄лнэ ма̄щтыр ма̄хум, ма̄ньщи пе̄с йис ва̄р­маляныл, ялпыӈ хо̄та­ланыл, ма̄-вит ӯргалан тэ̄ла ос са̄в мо̄т пӯмащ ва̄р­ма­лит урыл потыр­тасыт."
11113,Ты юи-па̄лт ня̄врамыт са̄в­сыр щирыл ма̄щты­рлаӈ­кве патсыт.
11114,Ня̄врамытын доклад-нэ̄­пакыт хансуӈкве ханищ­тан хо̄тпат нё̄тсыт.
11115,Мо̄лты та̄л «Со̄рни ю̄нтуп» нампа организация Хулюмсӯнт па̄вылт ва̄рвес.
11116,"Ань ма̄хум ю̄нсхатуӈкве, сакныл хо­рамыт хартуӈкве ос са̄в мо̄т щи­рыл ма̄щ­тыр­лаӈ­кве тот ак­ван-атха­тыг­лэ̄гыт."
11117,Ты ма̄щ­тыр ма̄хум ня̄в­ра­мы­тын док­ладыт хан­суӈ­кве о̄с нё̄тсыт.
11118,Конференция оигпан э̄лы-па̄лт ня̄врамыт пус­сын янытлаве̄сыт ос мӯй­лупсал мӯйлуптаве̄сыт.
11119,Ха­нищтан хо̄тпат диплом-нэ̄пакыл майве̄сыт.
11120,Округув янытлан хо̄тал кастыл Хулюмсӯнт па̄вылт суссылтапыт рӯпитасыт.
11121,Тот ма̄ньщи нэ̄ Надежда Константиновна Маслова такви ва̄рум рӯпатанэ суссылтасанэ.
11122,Ты нё̄тнэ аньщарыт тав пуссын пе̄с пормасытныл ва̄рсанэ.
11123,Аквта порат Геннадий Степанович Райшев ка̄­тыл по̄слум хуриянэ ос па̄влыӈ ма̄хум по̄слум хурияныл выставкат сус­сылтаве̄сыт.
11124,Людмила ТЕТКИНА
11125,Ань 2021 та̄л ООН мирыт рӯпитан колн «креативный экономика са̄вмалтан та̄лыг» ла̄ввес.
11126,Таима̄гыс мо̄лты та̄л ва̄т са̄грапнал э̄тпос 23 хо̄талэ̄т Ханты-Мансийск ӯст ищхӣпыӈ ут хосыт «Финно-угорский вектор к креативной экономике» мирхал ханищтап ва̄рыглавес.
11127,"Тот финно-угор рӯт ми­рыт, са̄всыр общест­вен­ный ос некоммерчес­кий организа­цият, мощ­щаг хультум лӯима̄ ма̄хум ак­ван-атхатыгласыт."
11128,Ты мирхал ханищтах­тын проект Югорский уни­вер­ситет па̄лыл финно-угор ма̄хум Ассоциа­циян щё̄пи­та̄лвес.
11129,"Та̄нанылн ТК «Югра», ВГТРК «Югория» колыг ищхӣпыӈ ут хосыт акван-хо̄нтхатуӈкве о̄с нё̄тсыт."
11130,Округув 90 та̄лэ то̄влуме кастыл ты ханищ­тап ва̄­рыг­лавес.
11131,"Ань са̄всыр мирыт халт экономика хумус э̄лаль-паттуӈкве э̄ри, ты о̄выл­тыт Ассо­циацияг ла̄внэ финно-угор уни­вер­сите­тыт пус­сын аквъёт потыр­тасыт."
11132,"Тыи Марий Эл ос Мордовия, Удмуртия, Коми ос Карелия республикат о̄лнэ государственный университетыт, тувыл Уральский лесо­техни­чес­кий университет ос Ямал ма̄т много­профиль­ный колледж ос ты тэ̄лат пӯм­щалан мо̄т ма̄хум."
11133,"Ищхӣпыӈ ут хосыт са̄в ма̄ныл атхатам ма̄хум ёт о̄влэ̄т кӯщаит пащалахта­сыт, Югра па̄лыл Елена Шумакова, обществен­ный ос внешний связь де­пар­тамент кӯщай нэ̄, ос Татьяна Карминская, ЮГУ ханищ­тахтын колт кӯщай нэ̄, ла̄тыӈ ла̄всы̄г."
11134,"Тувыл ма̄хум са̄всыр ремёсланыл хумус э̄лаль тотыяныл ос тыитыл хумус олн сэ̄луӈ­кве ро̄ви, пуссын ханищ­таве̄сыт."
11135,Та̄н о̄влэ̄т йильпи тэ̄лат номтыӈыщ вос ва̄­ри­яныл.
11136,Ёмас намыл пи­нуӈ­кве ос э̄рнэ хурил ман хан­сал по̄слуӈкве э̄ри.
11137,Та щи­рыл са̄в ма̄хумн ва̄ӈкве ос ханьщуӈкве патаве.
11138,"Тох Арменият, Таджикистаныт ос мо̄т ма̄т но̄х-во̄рмал­там ремёслат урыл ма̄хум суссылтаве̄сыт."
11139,Тот та̄н пе̄с наканыл йильпи щи­рыл э̄лаль тотнэ тэ̄ла щё̄питасыт.
11140,Тох ань ма̄х­маныл рӯпата о̄ньще̄гыт ос пе̄с наканыл нэ̄мхот­таль ат со̄йми.
11141,"Алексей Цыкарев
, ООН тармыл мощщаг хультум мирыт ва̄рмалит ӯргалан хо̄тпа, «Код северных ремёсел» проект урыл ма̄хумн потыртас."
11142,"Тав Карелия ма̄т пе̄с наканыл э̄лаль хумус тотуӈкве пат­саныл, таит ханищтым хӯлтсанэ."
11143,Та̄н рӯпатаныл  «Инноватор-Топ» о̄выл ма̄т о̄лы.
11144,"Ос тэ̄ланыл са̄к­конытн мӯсхалыг вос ӯр­галаве̄сыт, та̄н ань Югра ма̄ныл ханищтан нё̄тмил во̄всыт."
11145,"«Новости Югры» колт кӯщай нэ̄
Св­ет­лана Бурлуц­кая
такви проектэ урыл по­тыртас."
11146,"Та̄н округт о̄лнэ са̄всыр ма̄щтыр колыт ак­ван-нё̄тхатым рӯпи­таӈ­кве во̄виянэ ос тув  ма̄щ­ты­рыт, дизайнерыт, художникыт хо̄нтэ̄гыт тах."
11147,"Креативный экономика, ма̄-вит ӯргалан тэ̄лат о̄вылтыт
Борис Кочуров
, РАН колт учёный хум кит-хӯрум ла̄тыӈ ла̄выс."
11148,"Юграт экономика кӯсты­рыг но̄х-паттуӈкве ро̄ви, тыт йильпи производст­ват ос пе̄с накыт акван- ва̄рнэ щирыл ке тотавет, таима̄гыс ма̄-вит ӯргалым вос о̄ньщияныл."
11149,"Тувыл ма̄ньлат ма̄хум манхурип проектыт о̄нь­ще̄гыт, тув щё̄питан тэ̄лат та̄ра-паттуве̄сыт."
11150,"Та̄наныл ёмщакв ва̄рнэ щирыл Россия Ассамблея па̄лыл ма̄ньлат ма̄хум ёт рӯпитан нэ̄
Дина Громатикополо
ла̄тыӈ хӯлтыс."
11151,Юи-о̄вылт «Финно-Угорская гостиная» ак­ван-хо̄нтхатыглан тэ̄ла ва̄р­вес.
11152,"Мӯй ма̄хум ёт
Галина Эдин
потыртас."
11153,"То̄нт Еремей Айпин «Со­бра­ние сочи­нений в пяти томах» Штрихи к порт­ретам», Мария Волдина «Со̄рни лопас» хансум нэ̄па­каныл урыл потыр­тасы̄г."
11154,Нэ̄пак лови­ньтан колт рӯпитан нэ̄ Нина Пляцек «Мифы и предания хантов и манси в комиксах» йильпи нэ̄­пак ос Югорск ӯсныл Наталья Анкина «Этномир Югры» нампа та̄нки про­ек­таныл сус­сыл­тасыт.
11155,Та̄н ва̄рум рӯпа­таныл урыл мо̄т газетат хансэ̄в тах.
11156,Тамара МЕРОВА
11157,Мо̄лты та̄л ва̄т са̄грапнал э̄тпос округув онтырса̄т та̄лэ то̄влыс.
11158,Ты кастыл Ха̄льӯс район Хулюмсӯнт па̄выл школа нила классыт ханищтахтын ня̄врамыт пӯмащ урокыл ва̄рыглаве̄сыт.
11159,А̄гирищит ос пыгрищит Югра ма̄в ялпыӈ хо̄талэ урыл потыртаве̄сыт.
11160,"Урок пӯмащиг о̄вылтахтас, ня̄врамыт классын хунь щалтсыт, ханищтан нэ̄ Валерия Николаевна Кивлева са̄ӈквылтапыл  са̄ӈквылтаӈкве о̄выл­тах­тас."
11161,"Та хо̄талт ханищтах­тын колнак хорамтавес, ё̄рнкол тӯщтувес, «Югра многоликая» нампа сус­сылтап ва̄рвес, тув ма̄ньщи, ханты ос сараныт ёнгын утаныл акван-атве̄сыт."
11162,"Ты классыт ханищтах­тын а̄гирищит-пыгри­щит группатыл ла̄кква-уртве̄сыт, ка̄сыӈ ня̄врам такви ма̄гсылэ пӯмащ хо̄нтыс ос тот ёнгасас."
11163,"Та̄н «Щёл» ёнгыл тот ёнгалтаве̄сыт, пӯм­ща­лаве̄сыт."
11164,"Пе̄с порат ма̄ньщит, хантыт ос сараныт хумус о̄лсыт, ня̄врамыт урокт потыртаве̄сыт."
11165,"Округувт манхурип герб, гимн о̄ньщи, ма̄хум ма̄гсыл манхурип са̄кконыт рӯ­питэ̄гыт, та урыл потыр о̄с хӯнтлысыт."
11166,"Тамле урокыт таима̄г­сыл ва̄рыглавет, ня̄вра­мыт ма̄ньта̄гыл та̄нки о̄лнэ ма̄наныл вос э̄руп­тэ̄гыт ос тыт о̄лнэ мирыт вос янытлэ̄гыт."
11167,Наталья ТАСМАНОВА
11168,"А̄ги
Ня̄рен атыр хо̄талакем
Ра̄ӈнын на̄й постаквел
Тапыл та кēлая̄лы."
11169,"Э̄лы (а) ур хоса ма̄квет,
Воста̄л (а) то̄р пинылаквел
Сэ̄ӈквыг та ēмтыгла̄лэ̄гыт."
11170,"Па̄влыӈ (а) ӯс о̄выл кēмт
Сатум э̄тэ риньхата̄лы."
11171,"Э̄ти суртгын совытаквēл,
А̄виӈ (а) кол ӣснасаквел
Э̄ла та постыглэ̄гыт."
11172,"Марщум хо̄тал марщум номтын
Амкина̄кем ат тэ̄лыгтылум,
Лӯпта пум атыӈ витыл
Амкина̄кем щё̄питылум."
11173,"Лентаӈ то̄р са̄литакве
Са̄грищагум но̄х-сагумтэ̄гум."
11174,"Са̄т палтльпиӈ хартым то̄р
Но̄ӈхакве пинумтала̄лум."
11175,"Товлыӈ (а) ӯй хуриӈ то̄ркем
Но̄хкве пинумта̄лылум,
Нё̄тнэ а̄кань хуриӈ нэ̄г
Ам о̄с масапахтэ̄гум."
11176,"Ка̄са тотнэ та̄глыӈ колна
А̄ги о̄с ялыглыкема."
11177,"Тот састума колканкēтэ
Нортым па̄ртэ ё̄ӈхилува,
Ла̄глув ро̄вил ма̄щтыр йӣквыл
Пуссын о̄с йӣквыгла̄лэ̄ва."
11178,"Ка̄са тотнэ та̄глыӈ колныл
Нотум яныт са̄в нэ̄кем ёт
Юв о̄с ё̄мыгла̄лэ̄ва."
11179,"А̄ги, а̄ги, а̄ги,
А̄ги о̄с о̄лыгламкем."
11180,"Па̄лэ тотнэ ка̄стакве
Ам нэ̄ та кинсыглыкема (а)."
11181,"Пыгын
Ты па̄влыӈ (а) ӯс о̄вылкве̄на
А̄гиӈ (а) кол сунсыглаӈквен,
Юртыӈ (а) кол а̄рталаӈкве
Пыгын та-пыл ёхтыглāлум."
11182,Пыгын!
11183,Пыгын та-пыл карсата̄глы.
11184,"Нотэн о̄лнэ ёмас юртэ
Пыгын кинсыгла̄лыглытэ!"
11185,"Ты суснэкēм щиртаквел
Ты э̄ргащнэ̄кем щиртаквел
То̄ре пинум са̄вен нэ̄кем
Пуссын та вората̄лыглэ̄гыт!"
11186,Пыгын!
11187,Пыгын та-пыл ёхтала̄лум!
11188,"Ань ты ӯнлын са̄в рум-о̄йкам
Савалапыл патыглаӈкве!"
11189,"То̄рум о̄лнэ ёмас юртэ
Пыгын ня̄вланта̄лымет!"
11190,"Рӯтэн о̄лнэ щуниӈ колкве
Пыгын щалтанта̄лыгла̄лы!"
11191,"Рӯтэн мӯйлын сāвен хо̄тал
Пыгын ва̄рыглāлы!"
11192,Пыгын!
11193,"Пыгын та-пыл карсата̄лум
Ань ты пāвыл та̄гыл рума-э̄квам
Ань э̄квага патталаӈкве!"
11194,"Ань ты па̄выл та̄гыл рума-о̄йкал
О̄парищиг вāрыглаӈкве!"
11195,Пыгын!
11196,Пыгын та-пыл ёхтала̄лум!
11197,"Ты а̄гикве ма̄ са̄вен ня̄хщам
Таи пуссын тотыгла̄лыянум!"
11198,"Пыгын пити тоты, тоты
А̄ги тоты, питигла̄лы!"
11199,П.
11200,Шешкин хансум э̄ргыг
11201,
11202,Борис Сергеевич Хохряков са̄в та̄л округ Дума кӯщаиг рӯпиты.
11203,Ма̄н ма̄вт о̄лнэ̄тэ ос ёмащакв рӯпитанэ̄тэ ма̄гсыл мо̄лты та̄л тав яныг намыл майвес – «Почетный житель ХМАО-Югры».
11204,"Ва̄т са̄грапнал э̄тпос юи-о̄выл хо̄талэ̄т тав ма̄н ма̄вт о̄лнэ мирн потыртас – та ювле хультум та̄л сыс манах са̄ккон та̄н пирмайтасыт, хумус мирн нё̄тсыт."
11205,"Ты яныг кӯщай о̄йка ла̄выс, та̄рвитыӈ а̄гм о̄вылтахтаме па̄сныл та̄н о̄с йильпи щирыл рӯпи­таӈкве патсыт."
11206,"Матхурип компьютер йильпи про­граммал ва̄рве̄сыт, ань та ищхӣпыӈ утн акван-о̄лт­ве̄сыт, ос тина суснэ то­тапн сунсым, хала­нылт по­тыртэгыт, сапра̄ни­яныл пуссын тох та ва̄­ри­яныл."
11207,"Та та̄л сыс та̄н титхуй­плов щёс акван-атхатыг­ласыт, ос аквтыса̄вит округ дума сапра̄ни та ва̄рыгласыт."
11208,"Ниласа̄ттем са̄всыр хӯлтнэ ла̄тыӈ са̄к­конытн хассыт, яныгса̄т на­лыман са̄кконыт йильпи щирыл хассаныл."
11209,Щар ма̄к яныг округ са̄ккон – ты о̄лнэ ма̄в бюджет-олнанэ.
11210,"Ма̄н округувн манаса̄вит олн э̄ри ос манах олн холтуӈ­кве ро̄ви, тот пуссын хан­сым о̄лы."
11211,Ты йильпи 2021 та̄лт кӯщаит 12 млрд сол­ко̄ви ос тыгыл са̄внув хол­туӈкв ве̄рме̄гыт.
11212,Ты олныт пуссын мирн нё̄тнэ ма̄гыс тах мивет.
11213,"Ле̄ккарытн нё̄тэ̄гыт
Мирн пе̄риим депутат-хо̄тпат са̄кконыт хаснэ̄­ныл коныпал ма̄хумн са̄в нё̄тсыт."
11214,Та̄н ань та̄нти ӯсанылт о̄лэ̄гыт ос тот рӯпитэ̄гыт.
11215,Ка̄сыӈаныл та̄нти о̄лнэ ма̄нылт во­лон­терский центр-колыт ва̄рсыт.
11216,"Тув са̄в хо̄тпат хасха­тасыт, та̄н са̄всыр ма̄т рӯпитэ̄гыт ос э̄рнэ порат хунь во̄вавет, леккарытн ос яныгпа̄ла хо̄тпатн ка̄­са­щим нё̄тэ̄гыт."
11217,Та̄нанылн тэ̄нут ос тэ̄рпи юв тотэ̄гыт.
11218,"Ле̄ккарытн са̄в нё̄тмил ва̄ре̄гыт – рӯпатаныл юи-па̄лт юв тотыглыяныл, та̄с тэ̄нутыл щё̄питыяныл."
11219,Та̄н ма̄гсыланыл тулё̄влыӈ па̄сса ос вильтын маснэ то̄р-ло̄мтыт–маскат ёвт­сыт.
11220,Нё̄тмил ва̄рнэ волон­тер-хо̄тпат са̄в ёмас рӯ­пата ва̄ре̄гыт.
11221,Та̄н пуссын округ депутат па̄лыл рӯ­пи­тэ̄гыт.
11222,"Мир пусмалтан ма̄гыс са̄в олн миве
2021 та̄лт мир пусмал­тан ма̄гыс кӯщаит о̄с са̄в олн мыгыт, ты тэ̄лат пус­сын округ са̄кконын хас­ве̄­сыт."
11223,"Ань здраво­охра­нение ма̄гыс 11 млрд сол­ко̄ви тув ловиньтавес: 6 млрд солко̄ви – округ мир­колныл миве, 5 млрд солко̄ви – федеральный бюджетныл."
11224,Ты олн-капаит та̄л сыс тах холтавет.
11225,"Йильпи та̄рвитыӈ а̄гм ёл-по̄илттан ма̄гыс, мир пусмалтан ос пӯльницат э̄рнэ щирыл щё̄питан ма̄гыс ань са̄в олн э̄ри."
11226,"Коронавирус пусмалтан ле̄ккарыт ос пӯльницат рӯпитан мо̄т ма̄хум са̄в­нув олныл ойтавет, тэ̄рпи са̄в ёвтаве."
11227,Янгыщ олныт тув та минэ̄гыт.
11228,"Щёлыӈ ма̄хумныл са̄внув олн юв-пувуӈкв патаве
Ты Дума сапра̄ниятэ о̄лме порат депутатыт тамле са̄ккон пирмайта­сыт."
11229,"Хотьют 5 млн арыг­тем солко̄ви та̄л сыс сэ̄лы, та̄н са̄внув на̄лок-олн ой­туӈкв патэ̄гыт."
11230,"Ма̄н пуссын 13% са̄вит на̄лок ойтэ̄в, ос щёлыӈ хо̄т­паныл 15% са̄вит на̄лок-олн юв-пувуӈкв патаве."
11231,"Кӯщаит ловиньтасаныл, ты олн атуӈкв хунь патаве, акв та̄л сыс матах млрд солко̄ви тах атэ̄гыт."
11232,Ты олныт та̄рвитыӈ а̄гм о̄щнэ ня̄врамаквет пусмалтан ма̄гыс холтавет.
11233,Тамле ты э̄рнэ са̄кко­ныт депутатыт та̄л сыс пирмайтасыт.
11234,Валентина УЗЕЛЬ
11235,"Ты э̄тпост округ кӯщай ва̄ӈын хум Алексей Охлопков, округ Рос­пот­реб­надзор кӯщай нэ̄ Майя Соловьёва ос полицият кӯщай ва̄ӈын хум Дмитрий Красников ля̄ххал тотнэ колн ёхталасыт."
11236,"Ань ма̄хум хащта̄л а̄гмыл ул вос е̄мтэ̄гыт, манырсыр рӯпата ва̄раве, та̄н ты урыл потыртасыт."
11237,"Ань ты а̄гмыл иӈ са̄в ма̄хум е̄мтэ̄гыт, тыима̄гыс ань яныг таквс э̄тпос 21 хо̄талэ мус ялпыӈ хо̄та­лыт ос са̄в мир акван-ат­хатнэ мӯйлын ва̄рмалит ва̄рыглаӈкве ат та̄ртавет."
11238,Студентыт ос пуссын ищ­хӣпыӈ ут хосыт юил ха­нищтахтуӈкве ке̄тве̄сыт.
11239,"Округ кӯщай ва̄ӈын хум Алексей Охлопков ты урыл тох ла̄выс:
- Ма̄н та̄нки рӯпата ва̄рнэ хо̄тпат ма̄гыс са̄в­сыр нё̄тмилыт щё̄питым о̄ньще̄в."
11240,Ты рӯпатав 2020 та̄лныл ёл ат по̄илтта̄лыс­лӯв.
11241,Ты а̄гм паттат та̄н ёмщакв олн сэ̄луӈкве ат ве̄рме̄гыт.
11242,Округувт са̄в та̄л «Югорская региональная микрокредитная компа­ния» рӯпиты.
11243,Та̄н а̄рнта-олн ма̄нь процент щирыл майлэ̄гыт.
11244,Предприни­мате­литн нё̄тмил ва̄рнэ фонд ос та̄нки рӯпата ва̄рнэ хо̄тпатн нё̄тэ̄гыт.
11245,Тувыл яныг таквс э̄т­посныл ва̄т са̄грапнал э̄тпос мус тамле нё̄тмил ва̄раве.
11246,"Рӯпата минэ хо̄т­пат та̄н палтаныл рӯпи­тан мир по̄хан ке̄туӈкве ат патэ̄гыт, та̄н тыи ма̄гыс олныл ойтуӈкв патавет."
11247,"Ань полицият ос Рос­потребнадзор ма̄т рӯпи­тан ма̄хум э̄тэ-хо̄талэ сыс пормас тыналан хо̄тпат, тэ̄нут колыт, мир ӯщлах­тын ма̄т, каснэ колыт, о̄лнэ-хӯлнэ ва̄рмаль э̄лаль тотнэ ма̄т, мир яласан автобусыт ос а̄гмыӈ хо̄т­пат юн вос ӯнлысыт, та̄н пус­сын уральтым о̄ньщияныл."
11248,"Полицият кӯщай ва̄ӈын хум Дмитрий Красников ла̄вме щирыл, округувт ка̄сыӈ хо̄тал 105 са̄вит патруль уральтахтым ӯсыт ос па̄влыт хосыт ё̄мыгтэ̄гыт."
11249,Тот пуссын аквъёт хӯрумса̄ткем э̄лумхо̄лас рӯпиты.
11250,Ты коныпал 70 я̄нас группа о̄лы.
11251,Тот ос яныгса̄т атпан са̄вит э̄лумхо̄лас яласы.
11252,"Та̄н э̄тэ-хо̄талэ сыс супас ос нёлссамас лап-пантын мāрляӈ то̄р та̄л ё̄мыгтан яныгса̄ткем хо̄тпат, QR-код ат о̄щнэ хусахкем хо̄тпат ла̄пкатт манос мо̄т ма̄тт пувсаныл."
11253,Ты коныпал та̄н ка̄сыӈ хо̄тал самоизоляциян ке̄тым атса̄т са̄вит хо̄тпат ураль­тыяныл.
11254,"Ты ва̄рмаль ма̄гыс пу­вим хо̄тпат 1 со̄тыра­ныл 50 со̄тыра мус штраф-олныл, кӯщаит ос 1 млн."
11255,солко̄ви са̄вит штрафыл пинуӈкве ве̄рмавет.
11256,"Мо̄лты та̄л атпан нупыл ат са̄вит, ты та̄л ос хо̄тхуйплов штраф хассылтавес."
11257,"Матъёмас ма̄хум ты хащта̄л а̄гм ёмщакв торгамтасаныл, ман яныт та̄рвит ты а̄гм тоты, ань ма̄хум пуссын ва̄гыт, ӯргалахтым о̄лэ̄гыт."
11258,"Ань то̄ва хо̄тпат прививка-укол ат тӯщ­тысыт, ос нэ̄пак хотты ма̄ныл вимыт, э̄рттам та̄н прививка ва̄рсыт."
11259,"Та̄н нупыланыл полиция ма̄хум уголовный тэ̄лат щё̄питасыт, тамле ощмар ма̄гыс та̄н сутытаӈкве патавет тах."
11260,"Майя Соловьёва ты хащта̄л а̄гм урыл тох потыртас, тав ла̄выс:
– Ты а̄гм лылые̄пт яласы, тав молях ла̄кква-та̄рамлы."
11261,"Тыима̄гыс супа­сын ос нёлссамасын ма̄р­ляӈ то̄рыл лап-пинэлы̄н, ка̄тагын ос рещин па̄сса масэ̄н."
11262,"А̄гмыл ул вос ха̄х­тувесы̄н, халанынт лāкква-урхатым ё̄мыгтэ̄н."
11263,Пуста̄гыл о̄лэ̄н!
11264,Николай МЕРОВ
11265,"Ювле хультум э̄тпос 15-17 хо̄таланэ̄т Ха̄льӯст «Хошум хот» («Тёплый дом») нампа ханищтап о̄лыс, нэ̄ хо̄тпат пуӈкын пиннэ то̄р ю̄нтсыт."
11266,"Ань тымат а̄гм ма̄гыс мо̄т ма̄ныл ма̄хум ат ёхталасыт, туп ӯст о̄лнэ сосса нэ̄квет акван-атхатыгласыт."
11267,"Культурологический наука кандидат нэ̄ Любовь Васильевна Кашлатова пуӈкын пиннэ то̄р урыл тох потыртас:
– Сосса нэ̄ са̄в то̄р о̄ньщи – такви ка̄тыл ва̄рум ос ла̄пкат ёвтыг­лам то̄рыт ос то̄рсалит, нас о̄щнэ ос ялпыӈ хо̄та­лыт порат пуӈкын пиннэ то̄рыт, тувыл а̄рсыныг но̄х-ва̄рнэ то̄рыт."
11268,"Э̄лнаӈ нэ̄ о̄йкатэ а̄щ ос тав яныг каӈканэ ляпат о̄лманыл порат кастыс, то̄ре̄тыл пуӈке ос вильтэ лап-пантытэ (ты тэ̄ла рущ щирыл ла̄ваве: обряд избегания)."
11269,Йӣквнэ порат то̄р о̄с э̄ри.
11270,"Ӯй йӣквнэ мāт нэ̄ ос хум хо̄тпат то̄р пуӈ­кын пинэ̄гыт, вильтаныл лап-пантыяныл, тох йӣк­ве̄гыт, ань пупа̄пщия­нылн ул вос ханьщавет."
11271,"Ма̄нь ня̄врам о̄с то̄рыл нэ̄гсалаве, лю̄ль матыр тав палтэ ул вос ханы."
11272,"А̄пат хуи те, а̄патэ то̄рыл лап-пантаве, атиӈк йипыг ёхты, ня̄врам рохтуптаве."
11273,"Нэ̄ хо̄тпат ха̄льйӣвыт яныгман ялпыӈ ма̄н ялантасыт, тот то̄рыт ос то̄рса̄лмыт тагтала̄лсыт."
11274,"Тамле ма̄т пӯтыӈ тэ̄нут ат па̄йтсыт, юил та̄с тэ̄нут тотыгласыт, а̄ращт ща̄й па̄йтсыт."
11275,"Колта̄гланыл, ня̄враманыл пуста̄гыл вос о̄лэ̄гыт, На̄й-О̄тыра­ныл нупыл по̄йкщисыт, исум ща̄й аим ӯнлахо̄л­сыт, тэ̄пъяласыт."
11276,"Атхатыглам хо̄тпат то̄р йинуӈкве ос ю̄н­туӈ­кве ма̄щтыр нэ̄кве̄тн ха­нищтаве̄сыт – Кашлатова Любовь Василь­евнан, Сидорова Зоя Захаров­нан ос Артанзеева Лидия Егоровнан."
11277,"Пуссын аквъёт йинсыт, ма̄нь ю̄нтмилыл ю̄нсхатасыт."
11278,"Ханты нэ̄ Зоя Захаров­на Сидорова тох ла̄выс:
– Ам ма̄нь па̄вылт яныгмасум, школан Пол­но­ватын тотыглаве̄сум, 70 ве̄рыста минуӈкве э̄рыс."
11279,Каникулын юв туп йильпи та̄л ёхтын порат ос туи тотыглавесӯв.
11280,"Ам таима̄гыс ат ва̄щинтасум, омам хумус ю̄нсхатас."
11281,"Хунь яныгмасум, то̄нт ущ ханищтахтасум матыр-а̄ти ю̄нтуӈкве, ань мо̄т хо̄тпан нё̄туӈкве ве̄рме̄­гум."
11282,"Ювле хультум та̄лыт сыс ам са̄в а̄гирищит ос нэ̄т щаквщуӈкве ха­нищтасум, пе̄с пормаса­нув-маснутанув хумус ма̄щтырлаӈкве э̄ри, сус­сылтасум."
11283,"Хӯрмит хо̄талт нэ̄квет щё̄питам пуӈкто̄раныл суссыл­тасаныл, ханищтан хо̄т­патн ка̄сыӈ то̄р ёма­щакв сунсыглавес, аман со̄ль э̄рнэ щирыл, пе̄с ма̄х­манув ва̄рыглам щирыл ю̄нт­са­ныл, русыяныл та маныр, аман ёмащакв ва̄рсаныл."
11284,"Любовь Васильевна рӯпитам нэ̄т янытласанэ, ла̄выс, ань пуӈкто̄р ю̄н­туӈ­кве ка̄сыӈаныл ве̄рми, туп лыпащ щё̄с вос хо̄нты ос щаквщуӈкве номтэ вос паты."
11285,"Любовь Вынгилева потре ма̄ньщи ла̄тӈыг Светлана Ромбандеева толмащластэ
Л."
11286,Вынгилева ке̄тум хурииг
11287,"Яныгпо̄ль э̄тпос о̄выл хо̄талныл ма̄нь таквс э̄тпос о̄выл хо̄талэ мус «Йис па̄выл о̄лупса» нампа касылын округувт о̄лнэ ма̄ньщи, ханты ос ё̄рн а̄гирищит, пыгрищит тāнки хансум потраныл ма̄н редакциявн ке̄тсыт."
11288,"Ты касыл рущ ла̄тӈыл «История родовых по­селений» намаим о̄лыс ос «Год науки и техно­логий», «Год знаний в Югре» нампа та̄л кастыл щё̄пита̄лвес."
11289,"Ты ёмас тэ̄ла общественный ос внеш­ний связь департамент кӯщаит, «Ханты ясаӈ» ос «Лӯима̄ сэ̄рипос» газетагт ос «Югра» нампа телекомпаният рӯпитан ма̄хум пуссын аквъёт ва̄рыгласыт."
11290,Хо̄т э̄тпос сыс ма̄­навн 46 ня̄врамыт та̄нки потраныл ке̄тсыт.
11291,"Пищ­мат Белоярский, Нижне­вартовский, Ханты-Мансийский, Хо̄нтаӈ, Ха̄льӯс районытныл, Советский, Мегион ос Югорск ӯсытныл ёхтысыт."
11292,"«Лӯима̄ сэ̄рипос» ос «Ханты ясаӈ» нампа газетагт кӯщаиг рӯпитан нэ̄ Галина Кондина ты ва̄рмаль урыл таи ла̄выс:
– Ты касылн 25 ма̄ньщи ос 21 ханты ня̄врамыт та̄нки пе̄с йис па̄вланыл урыл потрыт хассыт ос рущ ла̄тӈыл пуссын тол­мащласаныл."
11293,Ё̄рн ла̄тӈыл хансым потыр а̄тим о̄лыс.
11294,"Ма̄нь таквс э̄тпос 19 хо̄талэ̄т жюри-хо̄тпат 7-12 та̄л ос 13-18 та̄л яныт ня̄врамыт халт но̄х-патум а̄гирищит, пыгри­щит наманыл ла̄в­саныл."
11295,"Ма̄ньщи ос ханты ня̄врамыт ты кит номи­нацият о̄выл, китыт ос хӯрмит местат висыт."
11296,"Та̄н пуссын сака пӯмащ потрыт хассыт, тыима̄г­сыл нила ня̄врам я̄нас мӯйлупсал ос диплом-нэ̄пакыл тах мивет."
11297,Потраныл ма̄навн ло­виньтаӈкве сака пӯмащ о̄лыс.
11298,"Та̄н та̄нки пе̄с йис па̄вланыл, пе̄с порат о̄лум рӯтаныл урыл хассыт."
11299,"То̄ват ане̄кваныл, щаще̄­ква­ныл, о̄паныл, ащо̄йка­ныл, оманыл-а̄тяныл, рӯт ма̄хманыл, ва̄нэ яныг хо̄тпаныл китыгласаныл ос са̄всыр пе̄с нэ̄пакытт па̄вланыл урыл ла̄тӈыт киссыт."
11300,Потраныл ёт  са̄всыр хурит ке̄тсыт.
11301,"А̄с-угорский институтт рӯпитан ма̄ньщи нэ̄ Светлана Селиверстовна Динисламова, «Детский этнокультурный центр» нампа колт рӯпитан нэ̄ Раиса Мартыновна Гаврильчик, «То̄рум Маа» музейт рӯпитан ма̄ньщи нэ̄ Нэля Валерьевна Низамова ос «Лӯима̄ сэ̄рипос» газетат рӯпитан нэ̄ Валентина Васильевна Узель жюри-хо̄тпаг о̄лсыт."
11302,Та̄н ма̄ньщи ла̄тӈыл хансым потрыт ёмащакв ловиньтасаныл ос но̄х-патум ня̄врамыт пуссын пе̄риясыт.
11303,"Раиса Мартынова Гаврильчик ты касыл урыл ла̄выс:
– Ня̄врамыт потраныл щар пуссын ёмащакв хассаныл."
11304,Ань ня̄врама­нув ща̄нь ла̄тӈаныл сака ат ва̄ганыл ос то̄ва школат ла̄тӈыл о̄с ат ханищтавет.
11305,"Ты касылн а̄гит, пыгыт ма̄ньщи ла̄тӈыл хассыт, тыи сака ёмас ва̄рмаль."
11306,"Хансум рӯпатаныл сака пӯмщит, та̄н пуссын ань акван-атуӈкве ос нэ̄па­кыг та̄ратаӈкве э̄ре̄гыт."
11307,Ма̄ньщи ня̄врамыт пуссын та̄нки о̄лнэ па̄в­ланыл манос рӯтаныл о̄лнэ пе̄с йис па̄вланыл урыл хассыт.
11308,"Саран­па̄вылныл са̄т а̄гит ос пыгыт Зинаида Ванюта, Карина Ларионова, Николай Лелятов, Кристина Лончакова, Ангелина Мерова, Кристина Хатанзеева ос Максим Хатанзеев пот­рыт ке̄тсыт."
11309,"Ханты-Мансийск ӯст о̄лнэ хо̄т ня̄врамыт Павел Лактионов, Марк Ромбандеев, Жасмин Мерова, Данил Кондин, Николай Панченко ос Даша Мерова потрыт хассыт."
11310,"Ат потыр Хулюмсӯнт па̄вылт о̄лнэ Надежда Алгадьева, Марьям Мурадымова, Николай Алгадьев, Таисия Рядьки­на ос Максим Алгадьев па̄лныл ёхтысыт."
11311,Кит потыр Советский ӯст о̄лнэ Анастасия От­шамова ос Анатолий Ха­матнуров хассы̄г.
11312,Акв потыр Югорск ӯст о̄лнэ пыг Григорий Белов ке̄­тыс.
11313,Ос акв потыр Куль­пас па̄вылт о̄лнэ а̄ги Анжела Новьюхова хан­сыс.
11314,Ха̄льӯсныл Михаил Сорокович акв потыр ке̄тыс.
11315,Ягримныл пӯмащ потыр Семён Нахрачёв па̄лныл ёхтыс.
11316,Хо̄нтаӈ район Луговой па̄вылт о̄лнэ а̄ги Мария Долгих акв потыр хансыс.
11317,"6-12 та̄л яныт ма̄ньщи ня̄врамыт халт ты а̄гири­щит ос пыгрищит но̄х-пат­сыт:
–  о̄выл места Марьям Мурадымова вис."
11318,Тав Хал па̄выл урыл потыр хансыс.
11319,"А̄ги Ха̄льӯс район Хулюмсӯнт па̄вылт о̄лы;
– китыт местал Таисия Рядькина майвес."
11320,А̄ги Ня̄хщамво̄ль урыл потыр хансыс.
11321,"Тав Ха̄льӯс район Хулюмсӯнт па̄вылт о̄лы;
– хӯрмит места Николай Лелятов вис."
11322,Тав Хо̄сло̄х па̄выл урыл потре о̄лыс.
11323,"Ма̄ньщи пыгрищ Ха̄льӯс район Саранпа̄вылт о̄лы;
13-18 та̄л яныт ма̄ньщи ня̄врамыт халт ты а̄гит ос пыгыт но̄х-патсыт:
– о̄выл места Надежда Алгадьева вис."
11324,А̄ги Ме̄ӈ­квъя ос Ке̄рас­колыӈъя па̄влыг урыл потыр хан­сыс.
11325,Тав Ха̄льӯс район Хулюмсӯнт пāвылт о̄лы.
11326,– китыт местал Карина Ларионова майвес.
11327,Тав Саранпа̄выл ляпат ӯнлын ма̄нь па̄вылквет рӯпитам школат урыл яныг потыр хан­сыс.
11328,А̄ги Ха̄льӯс район Саранпа̄вылт о̄лы.
11329,– хӯрмит места Максим Алгадьев вис.
11330,"Ма̄ньщи пыг Са̄ӈкитӯр, ане̄кватэ яныгмам па̄влэ, урыл потыр хансыс."
11331,Максим Ха̄льӯс район Хулюмсӯнт па̄вылт о̄лы.
11332,Ягрим па̄вылт о̄лнэ пыг Семён Нахрачёв ос Хо̄нтаӈ район Луговой па̄вылт о̄лнэ а̄ги Мария Долгих я̄нас мӯйлупсал ос дип­лом-нэ̄пакыл ми­ве̄г.
11333,Семён А̄нъя па̄выл урыл потре о̄лыс.
11334,Мария Катыш па̄выл урыл яныг потыр ма̄навн ке̄тыс.
11335,"Ты ня̄врамыт ма̄н пус­сын янытлыянӯв, сымыӈ ла̄тӈыл ос пӯмащипа ла̄тӈыл ла̄виянӯв."
11336,"Но̄х-па­тум а̄гит, пыгыт яныт­лан нэ̄пакыл ос мӯйлуп­сал тах ке̄тыянӯв."
11337,Людмила ТЕТКИНА
11338,Белоярский район Касум па̄выл музейт рӯпитан хо̄тпат «Пунанг сухлув хошум рув» («Тепло дающие меховые вещи») нампа йильпи тэ̄ла ёт рӯпитаӈкве о̄вылтахтасыт.
11339,"Тамле ёмас тэ̄ла «Ильбигорская» сосса ма̄хум община щё̄питас, тот Мария Игишева пуӈктотнэ нэ̄г о̄лы."
11340,Ань община тэ̄лат э̄лаль тот­нэ ма̄гыс округ миркол па̄лыл олныл та̄сту­ве̄сыт.
11341,Та̄н ань та̄л сыс совныл ю̄нтнэ ханищтапыт ва̄­руӈкве тах патэ̄гыт.
11342,Ты э̄тпост хӯрмит хо̄талэ̄т о̄выл ханищта­па­ныл ищхӣпыӈ ут хо­сыт ва̄рыгласаныл.
11343,То̄нт история наукат кандидат нам о̄щнэ э̄ква Татьяна Александровна Молда­нова «Изделия из меха и их декорирование» намаим потыр ловиньтас ос сыре-сыр хурит сус­сылтас.
11344,Са̄в ма̄ныл 22 э̄лум­хо̄лас потыр хӯнтлысыт ос лов хо̄тпа Касум музейт акван-атхаты­гла̄лсыт.
11345,Тувыл Франция ос Германия хо̄н ма̄ныл учёныиг о̄с пӯмщалахта­сы̄г.
11346,О̄влэ̄т Татьяна Мол­да­нова А̄с-угорский ма̄хум маснутаныл ха­нищтан ос ты о̄вылтыт нэ̄пак хаснэ учёныит на­маныл ла̄всанэ.
11347,"Ма̄ньщи ма̄хум мас­нутыл Е.Е. Фёдорова пӯмщалахтас ос потрыт хансыс, лӯима̄ е̄рт о̄лнэ хантыт ёт А.А. Богордае­ва рӯпитас ос хо̄тал нэ̄г­лын ё̄рт о̄лнэ хантыт палт Н.В. Лукина ялыс."
11348,"Масну­тыт хансал ю̄нтнэ ва̄рмалит А.М. Сязи, О.М. Рындина ос Т.А. Молда­нова ханищта̄лсыт."
11349,Тувыл ма̄хумн кит пе̄с картаг суссылтавесы̄г.
11350,"Ос сосса ма̄хум та̄нки маснутаныл манрыг тох йиныяныл, ты пе̄с накыт та̄ра-паттысаныл."
11351,"Пумыӈ-лӯптаӈ хара ма̄т о̄лнэ манос угорский культура намаим нак ос мо̄тан палеоазиатский манос яныг во̄рыӈ, сайтыӈ ма̄т о̄лнэ пе̄с нак щирыл су­пыт йинве̄сыт."
11352,Тамле кит пе̄с накыг хантыт ос ма̄ньщит мас­нутанылт ёмщакв ханищ­тан порат ма̄к на̄ӈке̄гыт.
11353,Угорский культурат супыт ман сахит туникообраз­ный хольт йинсаныл ос палеоазиатский щирыл – са̄в сāлмилыл акван-о̄лтым ю̄нтавет.
11354,"Мо̄т картат суссылтавес – хоты ма̄т хантыт о̄лсыт, манхурип маснут о̄щсыт, таи урыл потыртасыт."
11355,"Са̄всыр хурит сус­сылтан порат Татьяна Александровна ка̄сыӈ сахи, вāит ос тучаныт о̄вылтыт матыр я̄нас ла̄тыӈ ла̄выс."
11356,"Хоты е̄рныл э̄лумхо̄лас о̄лы, манхурип хансал маснут ю̄нтаве, нэ̄ хо̄тпат хумус пуӈкто̄­раныл пиныяныл, та урыл потыртас."
11357,"Пе̄с порат сосса нэ̄к­вет акв щирыл сахит йинсаныл, туп ка̄сыӈ нэ̄ такви ма̄гсылэ я̄нас ханса кинсыс."
11358,"Вāит о̄с акв щирыл ю̄нтавет, та̄н сака хорамтым ат о̄лсыт."
11359,Тувыл хо̄тал нэ̄глын е̄рт о̄лнэ хантыт маснутаныл суссылтасанэ.
11360,"Та̄н ань сахияныл, вāяныл щар йильпииг хорамтаӈкве патсаныл."
11361,"Манах хансал хо­рамтыяныл, таса̄вит сов ло̄мтыл йинавет ос акван та солтавет."
11362,"Юи-о̄выл та̄лытт хантыт ос ма̄ньщит са̄в­сыр пормасыт музей ма̄гыс манос тыналан ма̄гыс ва̄руӈкве патсыт, тув щар ат ро̄внэ ханса ю̄нтэ̄гыт."
11363,"Тувыл хоты мо̄т ма̄хумныл вим хансат ат хӯлтыяныл, та щирыл маснутыт, пормасыт пус­сын тэ̄лыгтым э̄лаль та тотавет."
11364,Тох ва̄руӈкве ат ро̄ви.
11365,"Ань э̄лаль тох ул вос о̄лыс, нэ̄ хо̄тпат ма̄кыг ханищтавет."
11366,Ты проект щирыл та̄н совныл мас­нут ю̄нтуӈкве кусэ̄гыт.
11367,"Татьяна Молданова та̄на­нылн ла̄выс, та̄н сака ул вос молямлэ̄гыт."
11368,"О̄влэ̄т матыр ёнгын утыт, ма̄нь хӯрыгсовыт ю̄нтуӈкве вос ханищтах­тэ̄гыт."
11369,Ётыл ущ совныл маснут йинэ̄гыт ос э̄рнэ щирыл хорамтыя­ныл.
11370,Тамара МЕРОВА
11371,Назым нампа я̄ А̄сн Ханты-Мансийск ӯс ляпат паты.
11372,"Я̄ овтуӈкв лӯима̄т о̄лнэ я̄ӈкылманыл о̄вылтахты, палытэ атса̄ттем ве̄рыста."
11373,"Ты я̄ ва̄танэ хосыт па̄влыт щар а̄тимыт, туп акв Кышик па̄выл ӯнттым о̄лы."
11374,А̄с я̄ сӯнтныл та па̄выл мус нёлсат ве̄рыста минуӈкв э̄ри.
11375,Ос ты я̄ хосыт са̄в ханты ще̄мьят о̄лэ̄гыт.
11376,"Та̄н во̄рколыт ӯнттысыт, родовой угодия о̄ньще̄­гыт."
11377,"Кышик па̄вылт о̄лнэ мир са̄выӈпа̄лэ пуссын ты я̄т хӯл пуве̄гыт, ос ёмас хӯл тот а̄тим."
11378,"Я̄ а̄ти сака милыӈ ос я̄ӈкылма̄ныл овтнэ̄тэ ма̄гсыл тот туп сорт, щапак, хулюмхӯл ос мо̄т ма̄нь хӯлрищит пувуӈкв ро̄ви."
11379,Ты ма̄нь па̄вылт о̄лнэ ханты ще̄мьят тув сыс пуссын во̄рт о̄лэ̄гыт.
11380,"Та̄н а̄щаныл-ща̄няныл хумус во̄рт о̄лсыт, та̄н о̄с пе̄с щирыл во̄ркол ӯнттэ̄гыт."
11381,Таквсы порат ущ па̄вланылн ёхтэ̄гыт.
11382,"Акв колтāгыл урыл потыр
Кышик па̄вылт са̄в Хоровыт о̄лэ̄гыт, ты щар ма̄к та̄н о̄лнэ па̄вланыл."
11383,Округувт тамле о̄парищ нам о̄щнэ хо̄тпа воссыг нэ̄мхо̄т ат о̄лэ̄гыт.
11384,Ань акв Хоров ще̄мья урыл э̄лаль ловиньтэ̄н.
11385,Светлана Романовна Хорова 1982 та̄лт ты па̄вылт самын патыс.
11386,"А̄ще Роман Николаевич Хоров о̄лыс, оматэ – Зоя Алиповна."
11387,Тэ̄н са̄т ня̄врам о̄щсы̄г – хӯрум а̄ги ос нила пыг.
11388,Нэ̄г-хумыг хо­сат а̄тимыг.
11389,"О̄лме̄н порат тэ̄н Нюм­съюган я̄ ва̄тат о̄л­сыг, рущитн ты я̄ тох ла̄­ваве – Ненсъюган."
11390,"Тэ̄н са̄в са̄лы о̄щсыг, тэ̄нти маныр ва̄рсыг, та рӯпатан пус­сын ня̄врамаге̄н ханищ­таса­ге̄н."
11391,"Ань та ма̄нылт акв ля­пат Василий, Константин, Алексей, Сергей пыганэ̄н ос Варвара а̄гитэ̄н ще̄­мьяӈ та̄гыл о̄лэ̄гыт."
11392,Та̄н ань о̄с са̄лы о̄ньще̄гыт.
11393,"Ма̄нь а̄гитэ̄н Ханты-Ман­сийский район Шапша па̄вылн вāнтлыс, сāв тāл тот о̄лы."
11394,Светлана а̄гитэ̄н такви колта̄глэ ёт мощ э̄лнув о̄лы.
11395,"Тав такви о̄лупсатэ урыл тох потыртас:
– Ма̄н омагув-а̄тягув ёт во̄рт о̄лсӯв."
11396,Тэ̄н тэ̄нти халэ̄нт туп ханты ла̄тӈыл потыртасы̄г.
11397,Ма̄н о̄с потыртаӈкв ве̄рмысӯв.
11398,"Тувыл па̄выл школан тотвесӯв, рущ ла̄тӈын ханищтавесӯв."
11399,Ма̄навн Альбина Дмитриевна Хорова ос Антонина Николаевна Никонова ханищтасанэ̄н.
11400,Школа а̄стламум юи-па̄лт ам та̄ра хум ва̄рсум.
11401,"О̄йкам Виктор Октябре­вич Лозямов, тав о̄с во̄рыӈ ма̄т яныгмас."
11402,Та̄н ще̄мьяныл о̄с са̄лы ӯрим яла­сас.
11403,Ме̄н ань тав ща̄няге-а̄щаге о̄лум ма̄т о̄лыме̄н.
11404,Нила ня̄врам о̄ньщи­ме̄н – акв а̄ги ос хӯрум пыг.
11405,Яныг пыгме̄н Андрей 9 класс юи-па̄лт о̄с во̄рт о̄луӈкв патыс.
11406,"А̄гиме̄н ань хо̄тыт классыт ханищ­тах­ты, наме Мария."
11407,"Тит ма̄нь пыгагме̄н - Дмитрий нилыт классыт ханищ­тахты, пити патта пыгме̄н Илья ань ма̄нь ня̄врамыт колн яланты."
11408,"Нэ̄ ла̄выс, ня̄враманэ школат хунь ханищтах­тэ̄гыт, тав таквсыныл туи пора мус па̄вылт о̄лы."
11409,"Туи пора о̄вылтахты, ня̄враманэ ёт о̄с пуссын во̄рн та минэ̄гыт, тот уго­диянылт таквсы мус о̄лэ̄гыт."
11410,Ня̄врамаге̄н тэ̄на­тэ̄н сака нё̄тэ̄г.
11411,"О̄йкатэ акваг хӯл пуви, щапак ос хулюмхӯл сол­валты."
11412,Тувыл э̄л тыналы­янэ.
11413,Ты хосыт олн сэ̄лэ̄гыт.
11414,"Кышикт о̄лнэ хантыт щапак солвалтуӈкв ос то̄слуӈкв сака ха̄сэ̄гыт, рущ ма̄хум ты щапак са̄в ёвтэ̄гыт."
11415,"Миннэ лё̄ӈханыл хоса
Светлана Романовна потыртас, Кышик па̄выл­ныл та̄н о̄лнэ ма̄наныл мус «бураныл» ат щё̄стем минуӈкв э̄ри."
11416,Туи порат ха̄пыл хӯрум-нила щёс минэ̄гыт.
11417,Ягпыганэ палт та̄н ак­ваг ялантэ̄гыт.
11418,Тэ̄лы титахтем щё̄с «бураныл» минэ̄гыт.
11419,Туи акв-тит са̄т тот о̄лэ̄гыт.
11420,"Пуссын аквъёт пил ва̄тэ̄гыт, атум пила­ныл – морах, сӯйпил, та̄хт­пил, са̄вни ос саӈквлыпил э̄лаль тыналыяныл."
11421,"Такв­сы са̄в па̄кв те тэ̄лы, пāкв атэ̄гыт, о̄с тыналыяныл."
11422,Тох олн ка̄тн-паттэ̄гыт.
11423,"То̄ва порат ты олнытыл «бураныт», моторыт ос ха̄пыт ёвтэ̄гыт."
11424,Яныг пыге̄н Андрей а̄ще̄н акваг нё̄ты.
11425,"Тэ̄нти во̄рт яласэ̄г, хӯл алыщлэ̄г, во̄рае̄г."
11426,"Пыг сака ка̄рка­мыг о̄лы, хӯлп ӯнтты, а̄рпи ва̄ри, тэ̄лы ос хӯл­пыт ӯнттын ос суснэ ма̄гыс вит во̄ӈхат пувтыянэ."
11427,"Во̄рт о̄лнэ ма̄нылт та̄н колыт, пувлын колыт ос па̄ртколыт ӯнттысыт."
11428,"Маныр э̄ри, пуссын о̄ньще̄гыт."
11429,Ань иӈ акв йильпи о̄лнэ кол ӯнттуӈкв таӈхе̄гыт.
11430,Ляпа рӯтаныл ёхтынэ̄ныл порат тот э̄т хӯлуӈкв вос ве̄рмысыт.
11431,"Ханты йӣквыт йӣквуӈкв хāсы
Альбина Дмитриевна Хорова Кышик па̄вылт о̄лнэ ханты нэ̄квет акваг атыглыянэ."
11432,"Тав са̄в та̄л школат рӯпитас, ня̄вра­мыт ханищтасанэ, ань ат рӯпиты, пенсия-олн вим юн о̄лы."
11433,Тав нэ̄т ханты супыт йинуӈкв ос ю̄н­туӈкв ханищтыянэ.
11434,Йӣк­вуӈкв о̄с ханищтыянэ.
11435,Ялпыӈ хо̄талыт о̄лнэ̄ныл порат та̄н мир э̄лы-па̄лт акваг йӣкве̄гыт.
11436,Онтолов э̄тпос па̄вылт о̄лнэ̄тэ сыс Светлана Романовна тув о̄с ялантāлы.
11437,"Маснут ю̄нты, ня̄враманэ пуссын ханты супыл ю̄нтсанэ, такви о̄с ханты супыл ё̄мыгты."
11438,"Ялпыӈ мā урыл
Нэ̄ потыртас, та̄н ма̄ниг о̄лманыл порат оманыл-а̄тяныл пе̄с ва̄рмалитн, пе̄с накытн пуссын ханищтаве̄сыт."
11439,"Та̄нти халанылт ань ханты ла̄тӈыл ат по­тыр­тэ̄гыт кос, ос матыр пӯр­лахтын ва̄рмаль, йир­хатнэ тэ̄лат та̄н ёмащакв ва̄ганыл."
11440,"Светлана Романовна потыртас, Назым я̄ хосыт алгаль миннэ̄ныл порат сака яныг ялпыӈ ма̄ о̄лы, ма̄хумн рущ ла̄тӈыл ла̄ваве – Шайтан-гора."
11441,Нэ̄мхотьют та ма̄ та̄ра ат мины.
11442,"Тот ёл-по̄йтсуӈкв, олнте̄р витн та̄ртуӈкве ос ща̄й аюӈкв э̄ри."
11443,"Ань Кышик па̄вылт о̄лнэ ма̄хум кос хотью­та­ныл, рущ ман ханты хо̄тпа, пуссын тот пӯрлах­тэ̄гыт."
11444,"Хунь пора ёхты, йир­хатэ̄гыт."
11445,"Ты ва̄рмалит пуссын сытамыг ва̄рия­ныл, ёл-тӯйтым о̄ньщи­яныл."
11446,"Тох ты ма̄к сосса хо̄т­пат во̄рт ты о̄лэ̄гыт, та̄нти ё̄раныл хосыт ос нэ̄ма­тыр нё̄тмил ат во̄вим ня̄вра­маныл янмалты­яныл, пе̄с о̄лупсаныл э̄лаль тотыяныл."
11447,"Валентина УЗЕЛЬ
Хурит С.Р. Хорова те̄тсанэ"
11448,«Этнодиктант-2021» нампа хансум тэ̄лат но̄х-патум хо̄тпат ва̄т са̄грапнал э̄тпос китхуйплов хо̄талэ̄т наманыл та̄ра тах патэ̄гыт.
11449,Хус китыглахтын ла̄тыӈ Россият о̄лнэ мирыт са̄всыр пе̄с ва̄рмаляныл о̄вылтыт о̄лсыт.
11450,Ос лов китыглахтын ла̄тыӈ ма̄нки о̄лнэ ма̄в урыл о̄лыс.
11451,"Россия янытыл ос 95 мо̄т хо̄н ма̄тт о̄лнэ 2 млн 679 со̄тыра 689  э̄лумхо̄лас потыр хассыт, ма̄н о̄лнэ ма̄вт 17 со̄тыра 725 хо̄тпа потыр хан­суӈкв ка̄сащасыт."
11452,Ма̄н тамле ва̄рмалит урыл китыглавесӯв.
11453,Округувт о̄лнэ ё̄рн ма̄хум маныр рӯпата ат ва̄рыгласыт?
11454,"Та̄н тэ̄пкан ат хилсыт, пе̄с та̄гыл туп са̄лы янмалтым, хӯл алыщлым ос во̄раим о̄л­сыт."
11455,Ханты ма̄хум щирыл хум хо̄тпат ос нэ̄ хо̄тпат манах лылы о̄ньще̄гыт?
11456,Ма̄к ла̄тыӈ – тыи 5 ос 4.
11457,"Округувт манаса̄вит мир ань о̄лы, таит хӯл­туӈкве э̄рыс."
11458,"Тыи рущит – 973 978 хо̄тпа, хатанит- 108 899 хо̄тпа, украинцат – 91 323 хо̄тпа, башкирыт – 35 428 хо̄тпа, азербайд­жа­нцыт – 26 037 хо̄тпа."
11459,Лӯима̄т о̄лнэ рущит манхурип маснут тыт ат масыгласыт?
11460,Та̄н лапти ла̄гыл маснут тыт ат о̄щ­сыт.
11461,"Та̄наныл ва̄рнэ ма̄гыс тыт э̄рнэ йӣв ат яныгми, таима̄гыс тамле ла̄гыл маснут тыт ат ва̄рыглавес."
11462,Мо̄т китыглахтын ла̄тыӈ – са̄всыр мирыт хоты То̄румн по̄йкще̄гыт?
11463,"Тох ма̄ньщит ос хантыт - политеизм (шаманизм) ла̄тӈыл вос хӯлтвесы̄г, азербайджанцыт ос хата­нит – ислам, калмыкыт ос тувинцыт – буддизм, евреит – иудаизм, рущит – христианство."
11464,"На̄н ва̄глы̄н ман а̄ти, ханты ё̄рнколн щалтнэ порат хоты па̄лэ ялпы­ӈыг ловинь­таве?"
11465,"Насати, коныл юв щалтнэ па̄лэ ялпыӈыг о̄лнэ̄тэ."
11466,Ё̄рн ма̄хум ё̄рнкола­ныл урыл маныр китыг­лаӈ­кве ат ро̄ви?
11467,"Ма̄к ювле-ла̄внэ ла̄тыӈ, тыи манах а̄влал та̄н ё̄рн­коланыл тӯщ­тыяныл."
11468,Ту­выл са̄всыр мирыт та̄нки ла̄тӈаныл щирыл хумус намаяхтасыт?
11469,"Тыи манси – ма̄ньщит, азербайд­жан­цыт – азерилер, ханты – хантэ, коми-зыряне – коми-морт, башкиры – башкорт, армяне – хай, во̄рт о̄лнэ ё̄рныт – нещаӈ."
11470,Са̄всыр мирыт ща̄нь ла̄тӈаныл щирыл манху­рип группан уртым о̄лэ̄­гыт?
11471,"Тыи якутыт ос хата­нит – тюрский, ма̄ньщит ос венгрыт – финно-угорский, украинцат ос рущит – восточно-славянский, цыганыт – индо-арийский, полякыт – западно-славянский, немцыт – германский, ё̄рныт – самодийский."
11472,"Юи-о̄вылт, Ханты-Мансийск ӯс ляпат о̄лнэ хоты ма̄ мāк ялпыӈыг ла̄ваве?"
11473,Ма̄к ювле-ла̄внэ ла̄тыӈ – Белогорье.
11474,"На̄н ань этнодиктант хассы̄н ке, ос ты китыг­лах­тын ва̄рмалит ём­щакв ва̄ӈкве патыяны̄н."
11475,Тамара МЕРОВА
11476,"Ха̄льӯс район Хулюмсӯнт па̄вылныл Советский район Агириш па̄выл мус ка̄сыӈ тэ̄лы ма̄шинат яласан лё̄ӈх вос ва̄рыглаве, округ миркол кӯщаит са̄всыр нэ̄пакыт ань акван-атэ̄гыт."
11477,Э̄рнэ нэ̄пакыт 2021 ос 2022 та̄лыг сыс щё̄­питаӈкве патыяныл ос тэ̄лы лё̄ӈх ма̄н округув нупыл тах хансыяныл.
11478,Ма̄шинат яласан лё̄ӈх туп 2023 та̄лт ва̄руӈкве о̄вылтаве.
11479,Ты рӯпата ва̄рнэ ма̄гсыл ань 20 млн со̄тыра солко̄ви э̄ри.
11480,"Нэ̄пакыт мӯсхалыг хунь щё̄пита­вет, то̄нт ты лё̄ӈх «Совре­менная транспортная система ХМАО-Югры» нампа программан тах хансаве."
11481,Ос ты юи-па̄лт тэ̄лы лё̄ӈх щё̄питан ма̄г­сыл ка̄сыӈ та̄л олн миӈкве патаве.
11482,Хулюмсӯнтныл Агириш мус лё̄ӈх 150 ве̄рыста палытэ о̄лы.
11483,"2019 та̄л мус ка̄сыӈ тэ̄лы ма̄шинал яласан лё̄ӈх «Газпром­Транс­газ­Югорск» нампа организация тāнки ма̄г­сыланыл щё̄питасаныл, па̄влыӈ ма̄хмыт о̄с тот яласасыт."
11484,"2020 та̄лт ты организация ты рӯпата ва̄руӈкве воссыг ат ка̄сащас, ма̄хум лё̄ӈх та̄л та хультсыт."
11485,"2021 та̄л о̄вылтахтам порат Хулюмсӯнт, Ня̄х­щамво̄ль, Приполярный ос мо̄т ма̄нь па̄вылквет о̄лнэ мирыт Светлый та̄ра яласасыт."
11486,"Ты лё̄ӈх 100 ве̄рыстан хосанув, ос тав палытэ̄т газ минэ турпат ва̄рим о̄лэ̄гыт."
11487,Ма̄хумн тот яласаӈкве ат ро̄ви кос.
11488,Тувыл па̄влыӈ хо̄тпат ты лё̄ӈх хосыт тох та яла­сасыт.
11489,"Хулюмсӯнт па̄выл мир­кол кӯщай хум Ярослав Викторович Ануфриев ты ва̄р­маль урыл ла̄выс:
– Ты пора мус  А̄гириш па̄вылныл Хулюмсӯнт мус тэ̄лы лё̄ӈх «Газ­пром­Транс­газ­Югорск» нампа органи­зация нупыл хан­сым о̄лыс."
11490,Ма̄хманув ты лё̄ӈх хосыт Югорск ӯс мус акваг яласасыт.
11491,"Мо̄лты та̄л ма̄навн пищма ёхтыс, лё̄ӈх ты органи­за­циян воссыг ат э̄ри, та̄н Светлый па̄вылныл тув яласаӈкве тах патэ̄гыт."
11492,Тувыл та лё̄ӈх хосанув о̄лы.
11493,"Тав округ мир­колув нупыл вос хансаве ос олныл вос та̄ставе, ма̄хманув яласаӈкве тот вос ве̄рмысыт, ты ва̄р­маль урыл округ кӯ­щай нэ̄н Наталья Комаро­ван пищма хас­сӯв."
11494,Яныг кӯщай нэ̄ кол ӯнттын ос лё̄ӈх ва̄рнэ департаментын нэ̄пак ке̄тыс.
11495,"Ты департаментыт рӯпитан хо̄тпат нэ̄пакыт ань акван-атэ̄гыт, ос рӯ­пата ты та̄л ва̄руӈкве ат а̄лы­масыт."
11496,Ма̄хманув акв­та щирыл Югорск ӯс мус Светлый па̄выл та̄ра хоса лё̄ӈх хосыт яласаӈ­кве тах патэ̄гыт.
11497,Округ Дума депутат  Руслан Проводников ва̄­тихал Ха̄льӯс район яны­тыл яласы ос ма̄хум ёт хо̄нтхатыгла̄лы.
11498,Па̄в­лыӈ мир таве̄н ты лё̄ӈх урыл потыртāлэ̄гыт.
11499,Ты юи-па̄лт ма̄ньщи хум округ Думат яныг сапра̄нит ты урыл о̄с ла̄тыӈ ла̄выс.
11500,Ань депута­тыт лё̄ӈх ва̄рнэ департа­мент-колн пищма хассыт ос ты тэ̄ла та̄ра-паттым о̄ньщияныл.
11501,"Сӯкыр э̄тпос Владимир Дроздецкий, Уральский транспортный прокура­турат кӯщай хум, Ха̄льӯсн ёхталас ос тот о̄лнэ ма̄­хум ёт хо̄нтхатыглас."
11502,То̄нт Хулюмсӯнт па̄вылт о̄лнэ хо̄тпат ма̄шинат яласан лё̄ӈх урыл яныг кӯщай хумн о̄с потырта­сыт.
11503,Тав па̄влыӈ мирн нё̄­туӈкве ла̄вхатас.
11504,Людмила ТЕТКИНА
11505,Яныг таквс э̄тпос 15 хо̄талэ̄т округ кӯщай нэ̄ Наталья Комарова ля̄ххал тотнэ хо̄тпат ёт хо̄нтхатыглас.
11506,Ты хо̄нтхатыглап ищхӣпыӈ ут хосыт ва̄рыглавес.
11507,"Кӯщай нэ̄ нила щё̄с потыртас, та сыс ма̄хум 50 са̄всыр тэ̄лат урыл таве китыгласыт."
11508,"Мā-во̄й но̄х-винэ ва̄рмаль урыл
О̄влэ̄т ма̄хум ма̄-во̄й но̄х-винэ ва̄рмаль урыл пӯмщалахтасыт."
11509,"Кӯщай нэ̄ ла̄выс, 2050 та̄л мус ка̄сыӈ та̄л аквты са̄вит ма̄-во̄й ма̄ныл но̄х-виӈкве тыт патаве."
11510,Ос ты юи-па̄лт ка̄сыӈ та̄л мощщанув ма̄-во̄й но̄х тах виве.
11511,"Та та̄лыт юи-па̄лт ма̄н округув хумус олн э̄лаль сэ̄луӈкв тах паты, номсах­туӈкве ань э̄ри."
11512,"Хӯрум ма̄т акван ат тотавет
Ты э̄тпос о̄вылтахтам порат Государственный Думан пе̄риим депутатыт акв са̄ккон ёмащакв ло­виньтасаныл, рущ ла̄тӈыл тав тох намаим о̄лы: «Об общих принципах организации публичной власти в субъектах РФ»."
11513,"Ты нэ̄пак депутат-хо̄тпат ке пирмайтэ̄гыт, ма̄н округув, Ямал ма̄ ос Тюменский область акван тах хансуӈкве ве̄рмавет."
11514,Ты ва̄рмаль урыл яныг кӯщай нэ̄ о̄с китыглавес.
11515,"Наталья Комарова тох потыртас:
– Ма̄н округув па̄лныл Государственный Думан пе̄риим хо̄тпат ёт ты хосыт ань рӯпитэ̄в."
11516,"Ам тай номсэ̄гум, ты са̄ккон э̄рнэ щирыл хасвес, кит округыг ос Тюменский область акван ат тотавет."
11517,"Ма̄н Конституциявн, щар ма̄к яныг са̄кконын, йильпи ла̄тыӈ пуссын аквъёт хассӯв."
11518,"Ты нэ̄пак щирыл Россия ма̄в 85 я̄нас субъект о̄ньщи, тыима̄г­сыл ма̄н округув область нупыл ат хансаве."
11519,"Хо̄т прививкал манрыг ва̄рвес, ат ва̄гтэ
Ты э̄тпост Наталья Комарова Урай ӯсн ялыс ос тот о̄лнэ мир ёт хо̄нтхатыгламе порат ла̄выс, тав коронавирус а̄гмыл ул вос е̄мты, хо̄т прививкал ты та̄л сыс ва̄рвес."
11520,"Ля̄ххал тотнэ хо̄тпат пӯмщалахтасыт, манрыг тав тыса̄вит уко­лыл тӯщтувес, манрыг тыил са̄внув манос мощ­щанув прививкал ат ва̄рвес."
11521,"Кӯщай нэ̄ ла̄выс:
– Щар со̄ль, ты та̄л о̄вылтахтам пораныл ты мус ам хо̄т прививкал ва̄рве̄сум."
11522,"Ос ты э̄лы-па̄лт ам амки ты а̄гмыл е̄мта­ласум, ань  коронавирус-а̄гм урыл мощща ва̄глум."
11523,"Ос манрыг тыса̄вит уко­л­ыл тӯщтуве̄сум, ам ле̄к­кар-хо̄тпат ат китыг­ласа­нум."
11524,"Ты тэ̄рпи юи-па̄лт ле̄ккарытн акваг ураль­тавем, ке̄лпум акваг вуйлаве ос сунсыглаве."
11525,"Э̄лаль тав потыртас, э̄лумхо̄лас коронавирус-а̄гмыл ул вос е̄мты, при­вивкал ва̄руӈкве ань ве̄рми."
11526,"Тамле тэ̄рпи ань о̄лы, тувыл хо̄тпа а̄гмыл ке е̄мты, а̄гм пусмалтан ма̄гсыл тэ̄рпи ань ты мус а̄тим, ат ва̄рвес, тыима̄г­сыл вакцина-тэ̄рпи ма̄­хумн пуссын ва̄руӈкве э̄ри."
11527,Яныг таквс э̄тпос 12 хо̄талэ̄т ма̄н округувт 75% са̄вит хо̄тпат о̄выл уко­лыл  ва̄рве̄сыт.
11528,"Акв ля̄ххал тотнэ нэ̄ ос Наталья Комарова китыгластэ, тав манса̄вит  та̄л округ кӯщай нэ̄г рӯ­питаӈкве номсы?"
11529,"Кӯщай нэ̄ ювле ла̄выс, тав ва̄гта̄л ат патыс, рӯпитаӈкве иӈ ве̄рми."
11530,"Сургут ӯст А̄с ӯлтта ӯнсах тах ва̄раве
Сургут ӯст о̄лнэ мир са̄в та̄л йильпи я̄ ӯлтта ӯнсах ӯре̄гыт."
11531,"Хоты порат яныг ӯнсах-капай ӯнттуӈкве о̄вылтаве, ля̄ххал тотнэ хо̄тпат китыглахтасыт."
11532,"Яныг кӯщай нэ̄ та урыл таи потыртас:
– 2022 та̄л о̄вылтахтын порат э̄рнэ нэ̄пакыт пус­сын тах ва̄риянув ос ты юи-па̄лт ӯнсах ва̄руӈкве та̄ра о̄вылтаве."
11533,Ты ва̄рмаль ма̄гсыл 62 млрд арыг­кем солко̄ви э̄рмыглы.
11534,Та халт 14 млрд солко̄ви федеральный бюджетыл та̄ставе.
11535,Нэ̄пак щирыл йильпи ӯнсах 2025 та̄л тах ва̄раве.
11536,"Нижневартовск ӯст о̄лнэ ля̄ххал тотнэ хум пӯмщалахтас, та ӯст яныг пӯльница рӯпитаӈкве хунь о̄вылтахты."
11537,"Ты пӯль­ница лов арыгкем та̄л а̄ст­лаӈкве аты ве̄рмаве, ты кол ӯнттын организация олн акваг та во̄ви."
11538,"Кӯщай нэ̄ лавыс, ты пӯльница 2022 та̄л ма̄ньполь э̄т­пост ма̄хум пусмалтаӈкве о̄выл­тавет."
11539,Ань тув са̄в­сыр э̄рнэ оборудованият тотавет.
11540,"Ха̄льӯс район Хулюм­сӯнт па̄вылныл Советский район Агириш па̄выл мус тэ̄лы ма̄шинат яласан лё̄ӈх ты та̄л ва̄раве ман а̄ти, та урыл Наталья Комарова ам китыгласлум."
11541,"Тав ла̄выс, э̄рнэ нэ̄пакыт та̄н иӈ ат щё̄питасаныл."
11542,Хулюмсӯнт ос мо̄т ма̄нь па̄вылкветт о̄лнэ ма̄хум Светлый па̄выл та̄ра «Газпром­Транс­газ­Югорск» ва̄рум лё̄ӈх хосыт  яласаӈкве ты та̄л тах патэ̄гыт.
11543,Людмила ТЕТКИНА
11544,Мо̄лал Россия Счётный палатат рӯпитан хо̄тпат бюджет-олн э̄лаль та̄стын урыл ла̄тыӈ ке̄тсыт.
11545,2022-2024 та̄лытн ма̄нь ня̄врамыт ма̄гыс пособие-олн акваг но̄х-нё̄туӈкве патаве тах.
11546,Мо̄тыт та̄лныл о̄выл ня̄врам самын паттын нэ̄т ня̄враманыл ма̄гыс са̄внув олныл ойтуӈкве патавет.
11547,"Ань ты хо̄тал мус акв та̄л ос хо̄т этпос яныт ня̄врамыт ма̄гыс щар мощщанув 7 со̄тыра са̄вит, са̄внув ос 30 со̄тыра са̄виткем солко̄ви ойтаве."
11548,"2022 та̄л ре̄тыӈ ю̄свой э̄тпос о̄выл хо̄талныл ты олныт 5,8 процентын но̄х-нё̄тавет: щар мощщанув 7 со̄тыра 494 солко̄ви, са̄внуве ос 31 со̄тыра 282 солко̄ви е̄мты."
11549,"Ты ва̄рмаль ма̄гыс пуссын аквъёт 169,5 млрд."
11550,солко̄ви та̄ставе тах.
11551,Щар о̄выл ня̄врам ма̄­гыс ань онтоловхуйплов са̄виткем со̄тыра солко̄­вил ойтаве.
11552,Мо̄тынтыг та̄н хусахкем со̄тыра сол­ко̄вил ойтуӈкве патавет тах.
11553,Тувыл 2022 та̄лт «материнский капитал» нампа олныт ос са̄внувег ва̄равет.
11554,О̄выл ня̄врам ма̄гыс 503 со̄тыра 237 солко̄ви паты.
11555,"Китыт ня̄врам ма̄гыс 665 со̄тыра 9 солко̄ви е̄мты, ос ты олныт то̄нт ойтавет, хунь нэ̄ о̄выл ня̄враме ма̄гыс олн ат вуйлас."
11556,Та̄рвитыӈыщ о̄лнэ нэ̄т ос ма̄нь ня̄врам самын паттын нэ̄т ма̄гыс ойтнэ олныт о̄с но̄х-нё̄тавет.
11557,"Тыима̄гыс 132,8 млрд."
11558,солко̄ви та̄ставе тах.
11559,Ань щар мощщанув хо̄тпан со̄тыра са̄виткем солко̄вил ойтавет.
11560,"Нэ̄ ня̄враме савалым ке самын-паттыстэ, то̄нт са̄тлов нупыл хо̄тахкем со̄тыра солко̄вил ойтаве."
11561,Щар са̄внуве хӯрумса̄т со̄тыра са̄тса̄т солко̄ви миве.
11562,"Ос аквто­рыг юртыӈ ня̄врам самын паттын нэ̄ щар мощщанув 81 со̄тыра 589 солко̄вил, щар са̄внуве ос 472 со̄тыра 245 солко̄вил ойтаве тах."
11563,"Ка̄сыӈ э̄тпос ма̄нь ня̄в­рамыт ма̄гыс пособие-олн миве, ты рӯпата ол­нытыл 40 процент са̄вит ойтаве."
11564,Ты хансым олны­тыл мощщанув ойтуӈкве ат ро̄ви.
11565,Ирина Самсонова хансум потре ма̄ньщи ла̄тӈыг Николай МЕРОВ толмащластэ
11566,"Елизавета Селивёрстовна Мерзлякова Ха̄льӯс район Хохаӈ па̄вылт 1948 та̄лт самын патыс, тот яныгмас."
11567,Та па̄выл хосат та̄гыл а̄тим.
11568,Э̄ква ань Ягрим па̄вылт о̄лы.
11569,Тав такви о̄лупсатэ урыл потыртас.
11570,Оматэ Татьяна Матве­евна Монина атпан са̄виткем та̄л о̄лыс.
11571,"Тав ма̄ньщи э̄ргыт э̄ргыс, йӣквыт йӣквыс."
11572,"Ма̄щтыр нэ̄кве такви ще̄мьятэ ос па̄влыӈ ма̄хум ма̄гыс пуркат, ва̄ит, сахит, супыт ос мо̄т маснутыт ю̄нтыс."
11573,Пе̄с порат Мониныт пус­сын Пе̄ткас па̄вылт о̄лсыт.
11574,"Оматэ ма̄ньта̄гыл рӯпитаӈкве о̄вылтахтас
Татьяна Матвеевна ма̄хум ёт хӯл алыщлым ос пум са̄грим яласас."
11575,Яныг хо̄нт порат такке̄т Ха̄льӯс район Кульпас па̄вылныл са̄лыӈсуныл почта тотыглас.
11576,"Тот почта э̄лаль ма̄нь па̄влытн тот­нэ ма̄гыс мо̄т нэ̄тн май­лысанэ, такви ос ювле па̄влэ̄н ми­нас."
11577,"Елизавета Селивёр­стовна увщитэ о̄лум порат, тох потырта̄лыс:
– То̄нт хум хо̄тпат пус­сын хо̄нтлуӈкве тотве̄сыт."
11578,"Юн туп яныгпа̄ла хо̄тпат, нэ̄т ос ня̄врамыт хультсыт."
11579,Та̄н са̄всыр та̄рвитыӈ рӯпата ва̄рсыт.
11580,Сортыӈъя па̄вылныл я̄ хосыт Пе̄ткас мус лувыт порын та̄лт­тым натылтаве̄сыт.
11581,"Ты лувыт Бешкильцев о̄йка майла̄лсанэ, ма̄хум Пе̄т­каст яныг тэ̄пканыт сак­ватасыт."
11582,Тот картопка ос мо̄т тэ̄нут янмалтасыт.
11583,Туи порат ма̄хум хӯл алыщ­ласыт.
11584,Со̄пак та порат а̄тим о̄лыс.
11585,"Нэ̄т, ня̄врамыт ня̄р лāглыл по̄лям витыт сусым толгысыт."
11586,Тэ̄лы порат на̄иӈха̄п ма̄гыс на̄ив сартсыт ос нāлми ва̄тан тотыгласыт.
11587,"Яныг э̄лумхо̄лас, ма̄нь ня̄врам аквте̄мыл хӯл алыщла­сыт, во̄раясыт, лувыт ос мисэ̄кват ма̄гыс пум ва̄рсыт."
11588,"Омам ма̄нь­та̄гыл та̄ксарыг яныг­мас, нэ̄м­хотьютныл нё̄тмил ат ӯрыс, маныр ё̄р о̄ньщис, тох та рӯпитас."
11589,Хохаӈ па̄вылт та̄н рактыл кирпащит ва̄р­сыт ос на̄йт щаритасыт.
11590,"Тэ̄лы са̄лыӈсуныл хӯл алыщлым яласасыт, ма̄нь ня̄враманыл ёт тотыг­ла­саныл."
11591,"Тэ̄лыиг е̄мты, са̄лы­яныл нё̄рн ва̄нтлуп­та̄л­саныл, тот оматэ сāлыӈ­колт тэ̄нут па̄йтым рӯпи­тас."
11592,Туи сāлыяныл ос Пе̄ткас па̄выл ляпат о̄щса­ныл.
11593,Та та̄рвит порат ма̄хум тох та о̄лсыт.
11594,"А̄тятэ хо̄нтлуӈкве ялыс
А̄тятэ Селивёрст Семё­но­вич Садомин 1941 та̄лт во̄ртур э̄тпос нёло­лов хо̄талэ̄т Ха̄льӯс военко­ма­тыл хо̄нтлын ма̄н тотвес, сержантыг лӯсытас."
11595,"Пил­та̄лыг хо̄нтлыс, нила щёс писаль ня̄лыл саквата̄л­вес."
11596,"Хум «Красная звезда», «Отечественной войны 1 степени» орденыл, кит щёс «За отвагу», акв «За победу над Германией», «За освобождение Варшавы» ос «За взятие Берлина» ма̄гылн тагатан по̄сытл майвес."
11597,Тав 1946 та̄лт яныг таквс э̄тпос ва̄т нупыл китыт хо̄талэ̄т юв ёхтыс.
11598,1947 та̄лт Сели­вёрст Семёнович «Избач» хо̄тпаг рӯпитас.
11599,Ма̄ньщи ма̄хум рущ ла̄тӈыл ха­нищтасанэ.
11600,Хохаӈ па̄вылт ты тэ̄н Татьяна Матвеевна ёт ва̄йхатсыг ос акван-минасыг.
11601,Ётыл Елизавета самын патыс.
11602,Селивёрст Семёнович партийный хо̄тпаг о̄лыс.
11603,Тав рӯпататэ щирыл са̄в ма̄н ке̄тыг­ла­вес.
11604,Ётыл нэ̄г-хумыг ла̄кква-минасы̄г.
11605,"Ащо̄йкатэ урыл потыр
Ащо̄йкатэ Матвей Захарович Монин пе̄с порат ма̄колт о̄лыс."
11606,"Тав са̄ӈквылтапыл сака нё̄тнэ та̄ныт са̄ӈквылтас, ма̄ньщи э̄ргыт э̄ргыс."
11607,Тюмень ос мо̄т са̄всыр ӯсытн мӯйлуӈкве во̄­виньта̄лвес.
11608,Са̄ӈквылтан ос э̄ргын ма̄гыс са̄всыр мӯйлупсал мӯйлупта̄лвес.
11609,Са̄ртын па̄влыӈ ма̄хум та̄нки нэ̄матыр тэ̄нут ат янмалтасыт.
11610,"Матвей Захарович морковка, вит­хӯрыг ос мо̄т утыт ямал­тан ма̄гыс са̄мыт э̄лыл тотыс."
11611,Ос та̄нки тэ̄нут янмалтаӈкве ты патсыт.
11612,"Са̄лыӈ хум о̄лыс
Матвей Захарович щёлыӈыг о̄лыс, са̄в са̄лы ос ӯйхул о̄ньщис."
11613,"Э̄кватэ Хулюмсӯнт па̄вылныл хāйталастэ, тав ма̄гсылэ са̄в са̄лы майлас."
11614,"Хум луванэ, мисанэ ос са̄лы­янэ э̄лаль о̄щнэ ма̄гыс са̄в рӯпитас."
11615,Э̄кватэ ос мисво̄й ва̄рыс.
11616,Та̄н кол­та̄глыл са̄в пил ва̄тыгла­сыт.
11617,Ты тэ̄нутаныл о̄с э̄л майлысаныл.
11618,Тувыл аквматнакт са̄в ӯйхул о̄щнэ ма̄хум лю̄камтаӈкве патве̄сыт.
11619,Тыима̄гыс хум такви са̄лыянэ ла̄щал-ла̄щал ма̄хумн ла̄кква-мисанэ.
11620,Ётыл сāлыт пуссын акван-тотве̄сыт.
11621,Ос э̄лаль мир аквъёт рӯпитаӈкве пат­сыт.
11622,Ялнэ-миннэ ма̄хум пуссын колэ̄н э̄т хӯлуӈ­кве хо̄игласыт.
11623,Хум яныг хо̄нт порат о̄с хо̄нтлуӈ­кве тотыглавес.
11624,Пилта̄л хо̄нтлуме ма̄гыс ма̄гылн тагатан са̄в по̄­сыл май­лувес.
11625,"Хохаӈ па̄выл а̄ги
Елизавета Селивёр­стовна ма̄нь пора урыл номылматыглас ос тох ла̄выс:
– Омам ка̄сыӈ э̄типа̄ла лампа пе̄лам­та̄лыс ос маснутыт ю̄н­туӈкве ӯнт­сас."
11626,Ты хал ма̄ньщи э̄ргыт э̄ргыс.
11627,"Ам тав по̄хын ӯнт­сасум, ю̄нтнэ супанэ сус­санум ос э̄рганэ хӯнтлы­санум."
11628,"Тав сака нё̄тнэ̄г йӣквыс ос э̄ргыс, ты ва̄рмаль ань тыг мус номилум."
11629,Ётыл Елизавета Кульпас па̄выл школа-интернатн ханищтахтуӈкве тотвес.
11630,Тот нёлолов класс мус ханищтахтас.
11631,"Тӯяг, хунь экзаменыт ляпамаӈкве патсыт, увщитэ Саран­па̄вылныл ла̄тыӈ ке̄тыс, та̄рвитыӈ­ыщ е̄мтыс."
11632,А̄ги ханищ­тах­тын ма̄тэ хуль­туптастэ ос тав палтэ минас.
11633,"Тот мощ о̄лыс, увщитэ ня̄в­рам самын патнэ порат хотталь щалтыс."
11634,Тувыл тэ̄н увщитэ̄нтыл аквъёт Ягрим па̄выл ва̄нтлысы̄г.
11635,"Елизавета тот э̄типа̄лаг э̄лаль ханищ­тах­тас, хо̄тыл порат ос са̄в­сыр ма̄т рӯпитас."
11636,"Ат ня̄врам янмалтас
Ягрим па̄вылт тав хум ва̄рыс."
11637,"О̄йкатэ Дмитрий Андреевич Мерзляков, рущ хум, тав Тульский областил о̄лыс, колыт ӯнттуӈкве ёхтыс."
11638,"Матах­мат та̄л о̄лсыг, о̄йкатэ а̄тимыг е̄мтыс."
11639,Нэ̄ такке̄т ат ня̄врам янмалтас.
11640,Такви хӯрум ня̄врам о̄ньщис.
11641,"Ос каӈке кит ня̄врамаге савалапыг хультсы̄г, тэ̄натэ̄н такви палтэ висаге."
11642,"Ня̄враманэ ма̄гыс маснутыт ю̄нтыс, щулкиныт сагыс, матыр-а̄ти пуссын ва̄рыс."
11643,"Ань та̄н пуссын янгыг е̄мтсыт, та̄нки ще̄мьял я̄нас о̄лэ̄гыт."
11644,Елизавета Селивёр­стовна юи-о̄выл та̄лытт котельный установкат операторыг рӯпитас.
11645,Тувыл пенсиян минас.
11646,"Ань юн ӯщлахтым о̄лы, апганэ ань о̄с янгыт, та­ве̄н акваг нё̄тэ̄гыт."
11647,"Ма̄щтыр нэ̄
Елизавета Селивёр­стовна оматэ хольт супыт, сахит ос мо̄т маснутыт нё̄тнэ̄г ю̄нты."
11648,То̄ва масну­танэ Ягрим па̄выл выста­вка-колт о̄ньщавет.
11649,"Ял­пыӈ хо̄талыт о̄лыглан по­рат, нэ̄ акваг тув во̄­виньта̄­лаве."
11650,Тот э̄ргыт э̄рги ос ма̄ньщи йӣквыт йӣкви.
11651,"Ань ма̄ янытыл ха̄щтал а̄гм е̄мтум паттат, яныг­па̄ла хо̄тпат юн ӯнлуӈкве ла̄вве̄сыт."
11652,"Тыима̄гыс тав нэ̄мхотталь ат яланты, юн о̄лы."
11653,"Ня̄враманэ̄н ищ­хӣпыӈ утыл ёвтвес, ём­щакв ханищтавес, ань тав са̄всыр пӯмщит сунсы."
11654,Та ут хосыт ва̄йхатнэ ма̄хманэ ёт по­тырты.
11655,Тамле ты ма̄щтыр э̄ква Ягрим па̄вылт о̄лы.
11656,"Николай МЕРОВ
Е.С. Мерзлякова ке̄тум хурит"
11657,Ма̄ньщи хум Григорий Васильевич Хозумов ще̄мьяӈ та̄гыл Ха̄льӯс район Ло̄пмус па̄вылт о̄лы.
11658,"Тув ялмум порат, Григорий Васильевич колн щалтсасум."
11659,"Э̄кватэ наме Эльвира Викторовна, тэ̄н а̄ги-пыг янмалтасы̄г."
11660,"Степан пыге̄н хӯлп сунсуӈкве минам, Настятэ̄н яныг ӯст о̄лы."
11661,Григорий Васильевич 1971 та̄лт Ло̄пмуст самын патыс.
11662,А̄тятэ Василий Григорьевич Хозумов Хо̄рыӈпа̄вылныл о̄лыс.
11663,"Ма̄ньщи хум такви ма̄хманэ о̄вылтыт тох потыртас:
– А̄тям Николай каӈке яныг хо̄нтын ялыс, юв ёхталас, э̄кватэ̄нтыл кит пыг янмалтасыг."
11664,"Соня увщитэ ще̄мьяӈ та̄гыл Сӯкыръят о̄лыс, Наталя э̄ще о̄с тыт Ло̄пмуст о̄лыс, онтолов ня̄врам янмал­тас."
11665,"Омам Ольга Степанов­на, такви о̄парищ наме Албина, 1937 та̄лт самын патыс."
11666,Каӈкаге Василий ос Михаил яныг хо̄нтын вуйлувесы̄г.
11667,"Яныг аким Украина ма̄т тыпыс, Михаил юв ёхталас."
11668,Гена а̄п­щияныл Кульпаст о̄лыс.
11669,Ащо̄йкам Степан Кирилло­вич Албин Ло̄пмус хум.
11670,"Омагум-а̄тягум тыт акван-минасы̄г, са̄в ня̄в­рам янмалтасы̄г."
11671,"А̄тям са̄р э̄кватэ̄нтыл хӯрум пыг о̄щсыг – Валера, Спири­дон ос Петя, ётыл ма̄н самын патсув."
11672,"Яныг увщиюв Ира, тувыл Галя, Соня, ам, Лёня, Аня ос щар ма̄нь а̄пщирищув Миша."
11673,– А̄тян хо̄т рӯпитас?
11674,– Тав рыбакыг рӯпитас.
11675,"То̄нт туи порат хӯл алыщлан ма̄хум А̄с ну­пыл ке̄тыглаве̄сыт, а̄тяв о̄с тув яланта̄лыс, ма̄нав ёт тотыгластэ."
11676,Тав 1981 та̄лт а̄тимыг е̄мтыс.
11677,"Кӯр по̄хат хохса хартым ӯн­лыс, ка̄тыт ма̄нь пыге пувыстэ, илттыг сыме хотум е̄мтыс."
11678,"Омам ле̄ккар Сонька палт ха̄йтыс, ювле ёхтыгпе̄г, а̄тяв лылытэ оигпам."
11679,Ма̄н то̄нт пуссын иӈ ма̄ниг о̄лсув.
11680,"Омав 2001 та̄лт а̄тимыг е̄мтыс, давление а̄гмыл савалас."
11681,"Григорий э̄кватэ Эльвира Викторовна рущ нэ̄, китыгласлум, хотыл о̄лы, нэ̄ ла̄выс:
– Ам Челябинск ӯст самын патсум."
11682,"Омам Галина Лаптева, иӈ ма̄ниг о̄лмум порат, ме̄н Саран­па̄вылн ва̄нтлысаме̄н."
11683,"Омам тот хум ва̄рыс, йӣгрищагум ос а̄пщим самын патсыт – Таня, Олеся ос Вова."
11684,Яглаӈум саран хум.
11685,"Олеся йӣгри­щум Ха̄льӯсн о̄лмыгтас, о̄йкатэ̄нт кит ня̄врам янмалтэ̄г."
11686,"Таня ос а̄пщим о̄с ня̄вра­мыӈыг е̄мтсыг, Саран­па̄вылт о̄лэ̄г."
11687,"Ань ма̄шинаӈыг е̄мтсув, тэ̄лы порат тув ялантэ̄в."
11688,"– Эльвира Викторовна, ма̄ньщи па̄вылт о̄луӈ­кве наӈын мӯсты?"
11689,– Ло̄пмуст о̄лнэм ва̄т та̄лыг ты е̄мты.
11690,"Тыт ня̄врамагум яныгмасыг, Стёпа пыгме̄н 26 та̄лэ то̄влыс, Настяме̄н – 23."
11691,"Тэ̄н о̄выл классытт тыт ханищтахтасыг, тувыл Кульпас школат, интер­натт о̄лсыг."
11692,"Э̄лаль Ягрим колледжин минасыг, Стёпа тракторист-буль­дозерист тэ̄лан ханищ­тахтас, а̄гиме̄н ос ма̄нь ле̄ккарыг."
11693,"Па̄вылт рӯпата а̄тим, Настя Югорск ӯсн минас, тот рӯпиты."
11694,– Юн ма̄ньщи ла̄тӈыл потыртэгы̄н?
11695,"– Ам хунь тыг ущ ёх­ты­сум, 1994 та̄лт, то̄нт па̄выл ма̄хум сака по­тыр­тасыт ма̄ньщи ла̄тӈыл."
11696,"Ла̄пкан минэ̄гум, э̄кват акван-хо̄нтхатэ̄гыт, ма̄ньщи ла̄тӈыл паща­лах­тэ̄гыт, тэ̄ланыл урыл потыртэ̄гыт."
11697,"Ам та̄наныл хӯнтлым та лю̄лянтэ̄гум, амтиротум номсэ̄гум: татем нё̄тнэ ла̄тыӈ, вит хольт ови."
11698,"То̄ва ла̄тӈыт мощ торгамты­янум, ту­выл юв ёхтэ̄гум, хащта̄л ла̄тӈыт тетрадкан хансы­янум, Гришам китыг­лы­лум, ты манырсыр ла̄тӈыт, ань вос толмащлыянэ."
11699,"Хумус ёмащакв ла̄вуӈкве э̄ри, а̄нум та ханищтытэ."
11700,"Хунь Ольга Степановна о̄ныпум колн ёхтэ̄в, Гриша оматэ̄нтыл акваг ма̄ньщи ла̄тӈыл потыртасыг."
11701,"Тувыл ня̄врамагме̄н яныгмаӈкве патсыг, па̄выл ма̄хманув, янге-ма̄не, акваг рущ ла̄тӈыл потыртэ̄гыт, о̄йкам юн хотьютэ ёт потырты."
11702,Таима̄гыс юн ань мо̄рсыӈ порат ща̄нь ла̄тӈыл матыр ля̄гала̄лэ̄в.
11703,"Ань о̄йкам а̄гмыл харты, тӯяг инсульт а̄г­мыл е̄мталас, Нягань ӯсн тотыглавес, тот мощ пус­малтахтас."
11704,"Рӯпататэ̄ныл по̄хан минас, ле̄ккарытн пенсиян ке̄твес."
11705,"Юн пыг­ме̄н о̄лы, нё̄тавеме̄н, на̄ив-вит тоты, хӯл алыщлы, во̄раи."
11706,Ань потрув та оигпас.
11707,"Григорий Васильевич колта̄глэ̄н са̄в ёмас, сымыӈ ла̄тыӈ ла̄ве̄гум."
11708,"Ты я̄тил ма̄ньщи ма̄хум­ате̄­нув пуста̄гыл вос о̄лэ̄гыт, На̄й-О̄тыранылн вос ӯр­га­лавет!"
11709,Светлана РОМБАНДЕЕВА
11710,Округувт э̄лн о̄лнэ ма̄нь па̄влыӈ мир таквсы ёхтын пора сака ӯрияныл.
11711,"Лӯима̄т яныг таквс э̄тпост ащирмаӈыг е̄мты, осыӈ тӯйт патыглы ос я̄т я̄ӈкыл молях по̄лявет, то̄нт мо̄т па̄влыт ман ӯсыт мус яласан ма̄гыс тэ̄лы лё̄ӈхыт ты ва̄равет."
11712,"Туп юи-о̄выл та̄лытыт то̄румн ва̄рнэ хо̄талыт ка̄сыӈъе̄мт пе̄нтхатэ̄гыт, матах хо̄талыг ащирма­ӈыг е̄мталы, тувыл илттыг ма̄лтыпыг та е̄мтапи."
11713,"Э̄т сыс ма̄тэ ул кос я̄ӈкыг оратас, ёмщакв по̄лигла­вес ос лё̄ӈх тӯйтыл лап-тотавет."
11714,"Ос мощ ма̄лты­пыг е̄мтнэ̄тэ порат, ма̄тэ хот та толы."
11715,"Я̄т торыӈыщ осыӈ я̄ӈкыл о̄с иӈ ат поля­вет, ма̄хум тай ма̄шинал манос «бураныл» тыгле-тувле яласаӈкве кусэ̄гыт."
11716,"Тамле тэ̄ла сака пилыщ­маӈ, ань я̄ӈк иӈ во̄вта, на̄н мощ ла̄щмартыг о̄лэ̄н!"
11717,Ань МЧС служба-колт рӯпитан хо̄тпат ты ва̄р­малит уральтым о̄ньщи­яныл.
11718,"Та̄н ла̄ве̄гыт, я̄т осыӈ я̄ӈкыл ёмщакв по̄льнэ ма̄гыс са̄в а̄щирма ва̄рнэ хо̄та­лыт вос о̄лнувыт."
11719,"Я̄ӈк 10 сантиметра осытыл по̄­ляве ке, то̄нт ущ э̄лум­хо̄лас я̄ хосыт ё̄мыгтаӈкв ве̄рми."
11720,"Тувыл щар осыӈ я̄ӈк атырхарииг на̄ӈки, ос я̄ӈкхарпаг ке о̄лы, тав иӈ во̄вта."
11721,То̄ва хо̄тпат тай уральтахта̄л хӯл няслын ма̄гыс я̄н та̄ра та минэ̄гыт.
11722,"Ма̄хумаквет, та яныт ёмас ва̄ре̄н, я̄ ӯлтта миннэ лё̄ӈхын о̄влэ̄т ёмащакв ураль­тэлы̄н."
11723,То̄рум ва̄рнэ хо̄талыт та̄ра-паттым о̄ньще̄н ос на̄нки халытн хӯлтыг­лахтым о̄лэ̄н.
11724,Ма­тыр пилыщмаӈ тэ̄ла е̄м­тум порат 112 номер щирыл свонитаӈкве а̄лы­ме̄н.
11725,Пуста̄гыл ос акваг уральтахтым о̄лэ̄н!
11726,Тамара МЕРОВА
11727,"Ам намум Алгадьева Надя, ам 8 классыт ха­нищ­тахтэ̄гум."
11728,"Ам щāня­гум-а̄щагум, ягпыгум, щаще̄квам ос мо̄т рӯта­нум, ма̄н пуссын Хулюм­сӯнт па̄вылт о̄лэ̄в."
11729,"Па̄влувт о̄лы: ишкола, садик, по̄льница, бассейн, газо­компрессорный станция."
11730,Хулюмсӯнт Та̄гт ва̄тат о̄лы.
11731,"Ма̄н я̄в са̄в хӯл о̄ньщи: нялк, а̄лн, ӯнс, сӯкыр, сымри, сорт, сыг, хулюм­хӯл, ка̄сэв, та̄рка, лоӈсаӈ."
11732,"А̄тям наме Леонид, то̄ва порат хӯл ня̄слаӈкв аквъёт ялантыме̄н."
11733,Ам сака ка̄саще̄гум Та па̄в­лувн ялантаӈкв.
11734,Та-па̄выл - ты Ме̄ӈквъя па̄выл.
11735,"Ма̄к Ме̄ӈквъя ма̄хмытн па̄в­лув акваг наме̄тыл ла̄вуӈкв ат ро̄ви, таима̄­гыс па̄влув са̄в мо̄т нам о̄ньщи: Та-па̄выл, А̄ри-ва̄т па̄выл, Иныг йӣв – ля̄мйӣв па̄выл, Лӯйпа̄выл."
11736,"Ма̄к Ме̄ӈквъя па̄выл алыннув Ме̄ӈквъя я̄тэ̄т о̄лыс, Тэ̄лы па̄влыг ла̄в­вес, яныг о̄пам йис рӯ­танэ та̄н о̄лум ма̄­ныл о̄лыс."
11737,"О̄па­гум-щаще̄к­вагум о̄с тот о̄лсы̄г, мис­лув о̄щсы̄г."
11738,"Кāсыӈ таквсы-тӯя тыгле-тувле ва̄нтала̄­луӈкв э̄рыс: тэ̄лы - тэ̄лы па̄вланылт о̄лсыт, туи – туи пāвланылт."
11739,"Тувыл о̄па­гум-щаще̄квагум Хулюм­сӯн­тын вāнтласы̄г, тох тэ̄лы па̄влув хот та пор­ныс."
11740,"О̄пам наме Илья Ни­китич Алгадьев, щаще̄к­вам - Галина Кон­стан­ти­новна Алгадьева."
11741,"Та-па̄влувн тай ма̄н кāсыӈ ӯщлахтын хо̄та­лытт ялантэ̄в: тот хӯл алыщлэ̄в, пил ва̄тэ̄в ос нас ӯщ­лахтэ̄в."
11742,Па̄влув лап ул вос яныгмаве – āтям кāсыӈ тув па̄вылкан пуме хот-са̄гритэ.
11743,Таи­ма̄гыс па̄вылканув щар сыстам ос ха̄ра.
11744,"Пāвлув ма̄тэ сака нё̄тнэ ма̄: акв па̄лэ Та̄гт я̄н ӯн­лаве, мо̄т па̄лэ урайн ё̄ӈхаве, пāвыл сыс-па̄лэ яныг ос карыс хо̄втытн яныгмаве."
11745,"Тӯяг яныг вит порат пāвыл котильт о̄с акв тӯр а̄мари, ма̄н тай ма̄ньха̄пыл тот маткем та товыгтэ̄в."
11746,Ма̄н ётув Хулюмсӯнт па̄вылт ане̄квав о̄с о̄лы.
11747,"Ане̄квам наме Александра Васильевна Анямова, такви ве̄рмуме порат Ке̄расколыӈъя па̄вылт о̄лыс."
11748,Ке̄расколыӈъя па̄­выл сака нё̄тнэ ма̄т о̄лы.
11749,"Па̄выл сыс-па̄лэ яныг таргыӈ сӯйн ё̄ӈхаве, акв па̄лэ Нё̄рытн ӯнлаве."
11750,Па̄влыӈ сӯй сып ёлы-пāлт со̄съял яныт ма̄нь я̄рищ – Ке̄рас­колыӈ я̄ овты.
11751,Ке̄расколыӈ я̄ Лусум я̄н паты.
11752,Я̄н патнэ ма̄тэ ляпат яныг ке̄раскол о̄лы.
11753,Таимāгыс я̄тэ ос па̄влэ тащир та ла̄­вавег.
11754,Ке̄расколыӈъя па̄­выл ам ащо̄йкам Николай Васильевич Анямов тав ва̄рыглам па̄влэ.
11755,Мощ мо̄лтынув мус тыт 8 о̄лнэ кол о̄лыс.
11756,"Ань тыт о̄лум ма̄хум пуссын Висумтыт па̄вылн ва̄нтласыт, тот йильпи о̄лнэ колыт хо̄н па̄лыл ӯнттуве̄сыт."
11757,"Ане̄к­вам мо̄т па̄вылн ва̄нтлаӈ­кв ат таӈхи, такви о̄лум ко­лэ̄т о̄лы."
11758,"Тав ань та̄ланэ са̄выг е̄мтсыт, ва̄­тихал āгмыл харты, во̄р па̄вылт таве̄н та̄рви­таӈ о̄луӈкв, таи­ма̄гыс таквсы, тэ̄лы, тӯя сыс ма̄н палтув Ху­люмсӯнт па̄вылт о̄лы, туп туи порат такви па̄в­лэ̄н о̄луӈкв яланты."
11759,Ам о̄с ка̄сыӈ тув ане̄­квам ос омам ёт Ке̄рас­колыӈ па̄вылн ялан­тэ̄гум.
11760,Ка̄сыӈ тув ма̄н ётув о̄с Настя āӈква̄гим о̄лы.
11761,Тот интер­нет ос телевизор а̄тим.
11762,"Таима̄гыс ме̄н Настял сāвсыр ёнгытыл ёнгиме̄н, āканьлахтыме̄н, а̄кань супыт ю̄нтыме̄н, аквъёт пил ва̄тыме̄н, ла̄хс аты­ме̄н, вит тотыме̄н, а̄ны-са̄­ныт пе̄ра­манил ловты­ме̄н, ане̄к­ваме̄н акваг онтастыл­ме̄н."
11763,Тох та ма̄н о̄лнэ ма̄ке­нувт о̄лэ̄в!
11764,"Н.Алгадьева, 13 тāл
Хулюмсӯнт пāвыл"
11765,Надежда Константиновна Захарова Ха̄льӯс район Ягрим па̄вылт о̄лы.
11766,"Тав ётэ хосат та̄гыл ва̄йхатэ̄в, э̄ква о̄лупсатэ урыл потрыт газетавт хансыгласӯв."
11767,"Такви самын патум Ялъюс па̄влэ урыл ос хумус ма̄ньщи мирув пе̄с накыл о̄лыс, а̄ще хо̄т хо̄нтлыс, тыи пуссын потырта̄лыс."
11768,"Ма̄н ва̄глӯв, тав ма̄ньщи газетав аквписыг ӯритэ ос са̄всыр ля̄ххыт, потрыт ловиньтыянэ."
11769,"Ягримт тав э̄ще Клара Константиновна Пуховец о̄лы, тэ̄н а̄ги о̄парищ наме̄н Саратиныг о̄лыс."
11770,Ягāгииг ма̄ньщи колта̄г­лыт яныгмасы̄г ос ща̄нь ла̄тыӈ ва̄гтэ̄н.
11771,"Тувыл ла̄­ве̄г, ма̄ньщи хо̄тпанув ёт ва̄щинтахтын порат акваг ща̄нь ла̄тӈыл по­тыртаӈ­кве таӈхе̄г."
11772,"Ань яныгпа̄лаг о̄лнэ хо̄тпа ма̄гыс, ва̄им, щар мо̄т пора е̄мтыс, ма̄хум та̄нки халанылт мо̄рсыӈыг ак­ван-хо̄нтхатыглаӈкве патсыт."
11773,"Та̄н хащта̄л а̄гм ма̄гыс юв я̄ртве̄сыт, ос ма̄ньлат хо̄тпат хольт ищхӣпыӈ ут ляльт ӯнлан­тэ̄гыт."
11774,"Тувыл тот матыр пӯ­мыщ о̄лы ман а̄ти, матум­па̄ла хо̄тпат ищхӣпыӈ утн кащилтаӈкве о̄с пат­ве̄сыт."
11775,"Тох Надежда Захарова ос Клара Пуховец апганэ̄н «Одноклассники» рущ ло̄псын хасылтавесы̄г, тувыл хумус маныр ва̄­руӈкве э̄ри, мощ ханищ­тавесы̄г."
11776,"То̄ванакт тот ня̄вра­маныл, апганыл ос рӯта­ныл ёт хо̄нтхатыглэ̄гыт, ху­рияныл сунсэ̄гыт."
11777,"Мо̄­лал­нув Надежда Кон­стантиновна «Ханты Манси Мир» группан хас­хатам, Клара Константи­новна ма̄н о̄с тув ӯрилӯв."
11778,"Ка̄сыӈ та̄л ре̄тыӈ ю̄с­вой э̄тпост сосса ма̄хум ща̄нь ла̄тӈыл диктант хансуӈкве во̄выглавет, тэ̄н о̄с тув ялантэ̄г."
11779,"Ма̄нь­лат ма̄ньщит тахольт о̄с ща̄нь ла̄тӈыл пӯмщалах­туӈ­кве патсыт, матыр-а̄ти о̄вылтыт китыглахтэ̄гыт, матыр щаквщуӈкве ха­нищ­тахтэ̄гыт."
11780,Пуссын ты ва̄р­малит ма̄гыс э̄лаль о̄лнэ ёмас номт тотэ̄гыт.
11781,"Тӯяг, яныгпо̄ль э̄тпос ва̄т нупыл нила хо̄талт, Надежда Константино­вна Захарова 80 та̄лэ то̄влыс."
11782,"Ты кастыл ма̄н таве янытлылӯв, о̄с са̄в со̄тыӈ, са̄в щуниӈ та̄л э̄лаль о̄луӈкве ла̄вилӯв."
11783,"Надежда Константино­вна «Игримский» нампа совхозт мис поснэ нэ̄г са̄в та̄л рӯпитас, хосат та̄гыл пенсиян патхатас."
11784,Ня̄врамаге а̄тимыг е̄мтме юи-па̄лт такви апганэ янмалтас.
11785,"Клара Константино­вна ма̄ньполь э̄тпос ва̄т нупыл са̄т щислат нам­хо̄талэ о̄лыс, тав 78 та̄лэ то̄влыс."
11786,"1965 та̄лт Сале­хард ӯст зооветеринар­ный техникум а̄стлас, тувыл акв тот совхозт рӯпитас, ӯйхулыт пус­малтас."
11787,"Тав о̄с пенсият о̄лы, мо̄лты та̄лт о̄йкатэ а̄ти­мыг е̄мтыс."
11788,"Акв а̄гитэ̄н Ягримт о̄лы, мо̄танэ Бело­ярский ӯст о̄лы."
11789,"Саратин увщииг-э̄щиг тэ̄нки кол по̄ханэ̄нт тэ̄п­кан о̄ньще̄г, туи сыс тот матыр-а̄ти янмалтэ̄г."
11790,"Ма̄ньлатыг о̄лме̄н порат тэ̄нки хӯл няслуӈкве сака тахсы̄г, пасананыл акваг хӯлыл та̄глэ̄кв о̄лыс, по̄­лям хӯл тэ̄сыт, исмит па̄й­тсыт, хӯлыӈ ня̄нь ва̄рсыт."
11791,"Тэ̄н ла̄внэтэ̄н хольт, то̄нт о̄лупса та̄рвитнув о̄лыс кос, ос ма̄хум са̄в рӯпитаманыл хосыт олн сэ̄лсыт."
11792,"Ты коныпал хӯл алыщлым, во̄раим ще̄мь­яныл тыттуӈкве ве̄рмы­сыт."
11793,Ма̄хум та̄нки хала­нылт юртыӈыщ о̄лсыт.
11794,"Ань о̄с аквта ке̄мыл пус­сын э̄лаль о̄лнувыт ке, ёмас посыӈ хо̄тал э̄лум­хо̄лас о̄щнув."
11795,Матумпа̄ла хо̄тпа ла̄вум ла̄тыӈ хӯнт­луӈкве э̄ри.
11796,Тамара Мерова
11797,Дмитрий Никитович Русскин ще̄мьяӈ та̄гыл Сургутский район пе̄с йис ма̄тэ̄т са̄лыянэ ӯргалым о̄лы.
11798,Ты ханты хум палт ам мо̄т ля̄ххал тотнэ ма̄хум ёт 2012 та̄лт ялсум.
11799,"Таса̄вит та̄л ювле хультыс, ты тӯя тав ётэ  Салехард ӯст хо̄нтхатыгласум, то̄нт Россия янытыл о̄лнэ мощщаг хультум мирыт яныг сапра̄нин та ӯст акван-атхатыгласыт."
11800,"Са̄лыӈ хум хумус ань о̄лы, тох таи потыртас:
– Ме̄н э̄кваме̄нтыл яныгса̄т арыгкем са̄лы ань о̄ньщиме̄н."
11801,"Во̄рт ул вос ха̄йтыгтасыт, ла̄кква ул вос миныгласыт, яныг пӯсасыл ва̄рсанум."
11802,"Ам ляпамт ма̄-во̄й но̄х-винэ ма̄хум рӯпитэ̄гыт, тыи­ма̄гсыл во̄рн са̄лыянув ат та̄ртыянӯв, акв ма̄т о̄ньщиянӯв."
11803,Ам 1992 та̄л па̄сныл ма̄-во̄й но̄х-винэ компа­ни­ят ёт соглашение-нэ̄пак щирыл рӯпитэ̄гум.
11804,"О̄влэ̄т тыт «Ноябрьскнефтегаз» нампа компания ам о̄лнэ ма̄мт ма̄-во̄й но̄х-вис, ань «Лукойл» ёхтыс."
11805,"О̄влэ̄т нефтяникыт ёт акван-потыртахтуӈкве щар ат ве̄рмысӯв, та̄н ётаныл сака воритотсӯв."
11806,"Ма̄-во̄й но̄х-винэ ма̄хум ма̄навн щар ат хӯнтлысыт, ма̄н та̄наныл ат хӯлсӯв."
11807,Таса̄­вит та̄л сыс та̄н ёта­ныл потыр­тахтуӈкве мощ хань­щувласӯв.
11808,О̄лнэ пе̄с йис ма̄в хо­сат та̄гыл амки нупылум хансыслум.
11809,"Ты э̄лы-па̄лт  округувт во̄рт о̄лнэ сосса ще̄мьят акв реестрын пуссын хасве̄сыт, ам нэ̄­па­канум ке̄тсанум о̄с тув хасхатсум, рущ ла̄тӈыл ты ва̄рмаль – «Реестр территорий тради­цион­ного природо­пользова­ния ХМАО-Югры» ла̄ваве."
11810,Ме̄н ляпаме̄нт а̄гиме̄н ос увщим са̄лы ӯрим о̄лэ̄г.
11811,Тэ̄н ще̄мьянэ̄н ёт о̄с ам палтум хансым о̄лэ̄г.
11812,"Ань нё̄таве̄в кос, олныл ойтаве̄в, моторыл, «Бураныл», ха̄пыл та̄ста­ве̄в, са̄лыянув комбикор­мыл ёвтавет."
11813,"Тувыл таи лю̄ль, ма̄н палтув рӯтанув манос мӯй ма̄хманув ёх­талаӈкве ке тахмае̄гыт, нас тох ат та̄ртавет."
11814,Ты э̄лы-па̄лт а̄нумн пропуск-нэ̄пак та̄н ма̄гсыланыл ма̄-во̄й но̄х-винэ компа­ният ва̄руӈкве э̄ри.
11815,"Тувыл ма̄н палтув ма̄нь ма̄шинал ёхталаӈкве туп ве̄рме̄гыт, яныг ма̄шинат тыг щар ат та̄ртавет."
11816,Ам амки кит «Камаз» яныг ма̄шинаг о̄ньще̄гум.
11817,Ты ма̄шинал то̄ва порат комбикорм ос мо̄т яныг пормасыт ма̄г­сыл ялан­та̄лэ̄гум.
11818,"Ам о̄с ла̄вве̄сум, яныг ма̄ши­нам ма̄гсыл пропуск-нэ̄пак вос ва̄ре̄гум."
11819,"Ам тай та̄ра ювле ла̄всум, пе̄с йис пора та̄гыл рӯтанум ос омам-а̄тям тыт о̄лсыт, ам тыт самын патсум, яныгмасум, ня̄враманум тыт о̄лэ̄гыт, амки о̄лнэ колум мус пропуск-нэ̄пак ва̄руӈкве щар ат патэ̄гум."
11820,"То̄нт «Лукойл» кӯщаит палт свонитасум, ты юи-па̄лт нэ̄мхотьют ты нэ̄пак воссыг ат во̄ви."
11821,"Мо̄т ма̄т о̄лнэ рӯтанум ос мӯй ма̄хманум ма̄гсыл тай пропуск ва̄ре̄гум, ты нэ̄­пак та̄л ам палтум ат та̄р­тавет."
11822,"Ам са̄лы ӯрим ань о̄лэ̄гум, хӯл тэ̄нэ ма̄гсыл туп пуве̄гум."
11823,"Ты э̄лы-па̄лт са̄лыянув хӯлыл тытты­санӯв, ань комбикормыл тотаве̄в, са̄в хӯл воссыг ат э̄ри."
11824,Юи-о̄выл та̄лыт хащта̄л ма̄хум тыт яласэ̄­гыт ос пе̄с йӣс ма̄т о̄лнэ хантыт палт хӯл ёвтэ̄гыт.
11825,Тувыл хӯл ма̄гсыл сака мощща олн ойтэ̄гыт.
11826,То̄ва ма̄хманув та̄ра тонна хӯл тув тыналэ̄гыт.
11827,"Ам акваг китыглыянум, манрыг тох ва̄ре̄гыт, тыт таса̄вит та̄л нефтяникыт рӯпитэ̄гыт, тох я̄т хӯл мощща хуль­тыс, та̄н хультум хӯланув э̄лаль тыналыяныл."
11828,Пе̄с ма̄х­манув нэ̄мхуньт тох ат ва̄­рыгласыт.
11829,"Э̄лаль тох капыртаӈкве ке патэ̄гыт, я̄т, тӯрыт хӯл та̄л хуль­туп­тыяныл."
11830,Во̄раяӈкве ань о̄с сака ат ялантэ̄гум.
11831,"То̄ва по­рат щёпыр тэ̄нэ ма̄гсыл па̄тамтэ̄гум, тувыл та."
11832,"Ань во̄рт хультум ӯйхулыт ке алыянув, ня̄враманувн маныр хульты?"
11833,"Ты ва̄рмаль урыл хунь номсэ̄гум, сымум сака а̄гмыӈ."
11834,"Нефтяникыт ам о̄лнэ ма̄м по̄хат хумус рӯпитэ̄­гыт, акваг уральтыянум."
11835,"Лю̄ль ке ва̄ре̄гыт, ма̄-вит ке па̄ӈктэ̄гыт, та̄ра кинан по̄слэ̄гум манос хури ва̄­ре̄гум ос кӯщаит палт ке̄­тэ̄гум."
11836,"Ань ты компаният яныг штраф-олныл хан­са­вет, тыима̄гсыл ань мощ пилуӈкве патсыт, мӯс­халыг рӯпитэ̄гыт, ма̄-вит ӯргалэ̄гыт."
11837,Д.
11838,Н.
11839,Русскин пе̄с йис ма̄тэ̄т ты туи «IT-стой­бище» нампа проект хосыт интернетыл тах ва̄раве.
11840,"Ты ва̄рмаль урыл тав ла̄выс:
– Ань ма̄хум ты ищ­хӣпыӈ утыт нупыл сун­сым акваг ӯнлэ̄гыт, ла̄­ве̄гыт, тот сака пӯмащ, тамле утыл ке ва̄раве̄в, са̄­лыянув урыл хот-ёрув­лэ̄в (мувиньты)."
11841,"Тамле ва̄рмаль ань тай со̄ль э̄ри, апыг­рищанум юн о̄лым ты ищхӣпыӈ ут хо­сыт ха­нищтахтуӈкве тах ве̄р­ме̄гыт ос ма̄нь та̄гыл ин­тер­натын ке̄туӈкве та̄­наныл ат э̄ри."
11842,Людмила Теткина
11843,"Омам ань отпускат о̄лы, ам о̄с ӯщлахтэ̄гум."
11844,Таима̄гыс ме̄н ома­ме̄н­тыл Тюмень ӯсн увщим палт минасаме̄н.
11845,Ты э̄лы-па̄лт Ханты-Мансийск ӯсн хо̄иглас­ме̄н.
11846,"Тот ӯс хосыт мощ ё̄мыгтасме̄н, тувыл «Ма̄-вит ос Э̄лумхо̄лас» нампа музейн ялсуме̄н."
11847,"Ты сака пӯмыщ кол, а̄нумн тот мӯстыс."
11848,"О̄влэ̄т во̄рт о̄лнэ ӯйху­лыт, ӯйрищит суссыл­тан колнакн щалтсасме̄н, тот та̄н хурияныл ка̄салас­ме̄н ос та̄н турсуяныл хӯнт­лысме̄н."
11849,"То̄ва во̄руит ва̄санум кос, ос амки самагумтыл нэ̄мхуньт ат ва̄щинтасанум, ань хумус хотьют э̄рги, ро̄ӈхи – хӯлсанум."
11850,Тувыл Э̄лум­хо̄лас кивре» нампа сус­сылтапн щалтсуме̄н.
11851,"Тот о̄с сака пӯмыщ о̄лыс, са̄в тэ̄лат ва̄ӈкве патсум, суссылтап ме̄наме̄н сака мӯстыс."
11852,Э̄типа̄лаг ме̄н автобусн та̄лсуме̄н ос Тюмень ӯсн та минасме̄н.
11853,"Тыт ам «Туи, туи» нампа аквапаркын ялуӈкве сака тахсум."
11854,"Ты щар ёмас аквапарк, мо̄т акв тамле пувлын ма̄ нэ̄мхо̄т ат ва̄щинтасум."
11855,"Тот а̄нумн я̄ ов хосыт пувлуӈкве, джакузи вит кивре̄т ӯнлантаӈкве ос сыресыр тахсын ма̄ныл витн порыгмаӈкве сака мӯстыс."
11856,Таса̄вит ща̄гт о̄лыс!
11857,"Туи пора иӈ мины, ам ань э̄лаль ӯщлахтэ̄гум."
11858,Саранпа̄вылн ане̄квамн ос ащо̄йкамн паща ла̄тыӈ ке̄тэ̄гум.
11859,"Коля Гоголев,
10 та̄лэ, Саранпа̄выл"
11860,"Пе̄с йис па̄сыл  ханты ос ма̄ньщи ла̄тӈыг мо̄т хо̄н ма̄хумн ханищтавег, потранув нэ̄пакн хансавет."
11861,"Венгр нэ̄ Марта Чепреги Сургут ляпат о̄лнэ ханты ма̄хум ла̄тӈаныл ханищты, ты ла̄тӈыл потыртаӈкве ве̄рми."
11862,"Тав 1992 та̄л па̄сыл ханты ла̄тыӈ сургутский диалектэ ва̄г, са̄в научный рӯпата ва̄ри, нэ̄пакыт та̄раты."
11863,"Та па̄сыл тав ка̄сыӈ туи Сургутский районт о̄лнэ са̄лыӈ ма̄хум палт ёхталас, ла̄тӈаныл ёл-хансыс."
11864,"Тав ма̄ньлат венгрыт тув тотыглас, та̄наныл такви ва̄рнэ рӯпататэ̄н ханищтасанэ."
11865,"Мо̄лты та̄л оигпам по­рат Марта Чепреги 70 та̄лэ то̄влыс, таве янытлан ма̄гыс ань тӯяг Венгрият ялпыӈ хо̄тал ва̄рыглавес, тав рӯпата ма̄хманэ, ру­манэ, юртанэ ос ляпа ма̄х­манэ ёхталасыт, таве яныт­ласаныл, са̄в сымыӈ ла̄тӈыл ла̄ввес."
11866,"Хумус тав янытлаве ос э̄сгаве, ма̄н округувныл тав нупылэ ищхӣпыӈ ут хосыт суссув."
11867,"Венгр ла̄тӈ­ыл потыртам ма̄хум по­траныл Анна Вандор рущ ла̄тӈыл тол­мащласанэ, ма̄н о̄с хӯнт­лысӯв, ва̄глӯв, маныр та̄н потыртэ̄гыт."
11868,"Тэ̄лы тав ма̄гсылэ юр­танэ нэ̄пак та̄ратасыт, тот ма̄хманэ̄н сымын ро̄внэ ёмас ла̄тӈыл хасвес ос таве̄н мӯйлуптавес."
11869,Ты урыл ам №3 газетат хансыгласум.
11870,"Ань ос мо̄т нэ̄пак та̄ратавес, тот финно-угорский ма̄хум ла̄тӈыт ос мирыт ханищ­тан урыл потрыт атве̄сыт, венгр ла̄тӈыл тох ты хан­сым о̄лы: Hanti hadak, manysi mesék: kalauz legközelebbi nyelvroko­nainkhoz Rendhagyó emlékkönyv Csepregi Márta 70."
11871,"születésnapjára
Ма̄н округувныл та̄нти хансум потраныл ты нэ̄­пакн те̄тсыт Еремей Айпин, Мария Вагатова, Дина Герасимова, Софья Онина, Аграфена Песикова, Алеся Сопочина, Галина Кондина."
11872,"Ка̄сыӈ такви культуратэ манос ла̄тӈе урыл хансыс, пуссын ты потрыт венгр ла̄тӈыг толмащлаве̄сыт  ос ты нэ̄пакн ва̄рве̄сыт."
11873,"Марта о̄влэ̄т ты нэ̄пак урыл нэ̄матыр ат ва̄с, юртанэ̄н ат ла̄ввес."
11874,"Хунь ка̄тын майвес, тав сака ща̄гтыс."
11875,"Тот ханты ос ма̄ньщи ма̄хум, та̄н ла̄тӈ­аныл, о̄луп­саныл урыл финно-угорский иссле­до­вателит хассыт, хурит ва̄рим о̄лэ̄гыт."
11876,Та̄н хуньт ма̄н ма̄вн ёхталасыт ос ма̄хманув ёт потыртасыт.
11877,"2014 та̄лт округув янытыл яласамыт, Ха̄льӯс район Сӯкыръят о̄лум Домна Васильевна Хозумова Светлана Динисламова ёт по̄слым тот ӯнлахо̄лэ̄г."
11878,Тувыл Кульпас па̄вылт по̄слым хурит нэ̄пакн ва̄римат.
11879,"Ам ос та урыл тув потыр хассум, ма̄н ма̄нь порат хумус интернатт о̄лсӯв ос ӯщлахтын порат хумус омавн-а̄тявн юв тотыглавесӯв."
11880,"Юн аквъёт матыр-а̄ти ва̄рсӯв, суссӯв, хумус омагув-а̄тягув йирхатэ̄г, На̄й-Ōтыранув, пупганув пурлэ̄г, ма̄н тэ̄н нупылэ̄н сунсым ос ханищтахтасӯв."
11881,"Маныр хумус ва̄руӈкве, хунь ро̄ви ос хунь ат ро̄ви, ты ва̄рмалит пуссын ва̄ӈкве э̄ри."
11882,Ма̄ньщи ня̄врамыт тох ма̄нь та̄гыл яныг ма̄х­маныл ляпат минлахтым матыр пуссын ва̄руӈкве ханьщувлэ̄гыт.
11883,Ам ма̄ньщи ла̄тӈыл хансум потрум венгр учёный нэ̄ Каталин Шипёц венгерский ла̄тӈыг толмащластэ ос нэ̄пакн та ва̄рвес.
11884,"Хунь потрум толмащ­ластэ, ме̄н тав ётэ интер­нет хосыт потыр­тасме̄н, тав то̄ва ла̄тӈыт ма̄ньщи ла̄тӈыл ат ва̄санэ, слова­рит о̄с ат хо̄нтсанэ, таи­ма̄­гыс ам таве̄н рущ ла̄тӈ­ыл ла̄всум, хумус та̄на­ныл толмащлаӈкве ро̄ви."
11885,"Акв ла̄тыӈ сунсов хассум ос ат номсасум, тав торгам­тытэ ман а̄ти, сун – тав ва̄гтэ, ос манрыг –сов, ам ла̄всум, ты ма̄нь сун тох ла̄вуӈкве ро̄ви."
11886,"Венгранув тох яласым са̄в потыр, хури акван-атсыт, са̄в нэ̄пакыт та̄ра­тэ̄гыт, та̄н ва̄рнэ рӯпата­ныл хосыт ма̄ньщи ос ханты ла̄тӈыг са̄в нотын э̄лаль хультэ̄г, но̄х-яныг­ман ня̄врамытын э̄рыӈ нэ̄пакыт хосыт ханищта­вег, ос венгранувн тыи­ма̄гыс яныг пӯмащипа ла̄ве̄в."
11887,Галина Кондина
11888,"Ты э̄тпос аквхуйплов хо̄талт Ирина Фирсова, Белоярский ӯст «Хатлые» колн ще̄мьят акван-атыглан нэ̄, акв ханищтап щё̄пита̄лыс."
11889,"Тав «Нуви ат» музейн нэ̄ хо̄тпат акван-атыгла­санэ ос хумус то̄р са̄л­мыл сакква̄лыг ва̄руӈкве, та̄­нанылн суссылтас."
11890,Рущ щирыл ты ва̄рнут «жму­рение» ла̄ваве.
11891,Тамле сакква̄лыг ва̄рнэ ханищтап Ирина Фирсова мо̄лал ищхӣпыӈ утыт ка̄салас ос э̄лаль пӯмщалахтуӈкве патыс.
11892,Ань ос тав акван-атхатыг­лам нэ̄т та̄нки­на̄нылн сакква̄лыг ва̄руӈкве ха­нищ­тахтасыт.
11893,«Жмурение» - тыи нила сāмпа ма̄нь то̄рса̄лм е̄ранэ сэ̄тапыл мувлахи ю̄н­тавет ос сэ̄тапе мощ акван-хастумтаве.
11894,"Тав о̄влэ̄т ма̄нь хӯрыгсовыг е̄мты, тувыл та кӣврен поролон ман ва̄та тох­руӈкве ро̄ви, ос та юи-па̄лт сэ̄тапе янытэ̄т лап-хасумтаве, тувыл пувыр утквег лап-ю̄нтаве."
11895,Тамле пувыр утныл я̄нас сакква̄глыл манос мо̄т сакыт ёт акван-хар­туӈкве ро̄ви.
11896,"Ка̄сыӈ нэ̄ хо̄тпа такви хотмус ка̄­сащи, тох та рӯпататэ э̄лаль тотытэ."
11897,"Ань «жмурение» щирыл рӯпатат ма̄хум та̄нки са̄всыр пальщим­ща­кыт, турло̄псыт, э̄н­та­пыт ос ка̄тсорт ōщнэ хо­рамыт ва̄ре̄гыт."
11898,"На̄н хунь суп ю̄нтэгы̄н, хультум то̄рса̄лмыт та̄ра хот ул вощкасэ̄н, та̄н ань тамле хорамыг ва̄­руӈкве э̄рмыглэ̄гыт тах."
11899,"Ань ищхӣпыӈ утыт кис­хатым, на̄н на̄нки матыр ха­нищтап хо̄нтуӈкве ве̄рмегы̄н."
11900,"Ирина Фирсова такви ханищтап щё̄сэ урыл а̄нумн хансыс, та̄н аквъёт атхатыглам нэ̄ хо̄тпат ёт такем ёмщакв рӯпитасыт."
11901,Та̄нки о̄щнэ нё̄тнэ маснутаныл ма̄гыс хорамыӈ сакква̄лыг ва̄­руӈкве ханищтахтасыт.
11902,"Хотьютаныл туп то̄р­са̄л­мыл сакква̄лыг харттыс, мо̄таныт то̄рныл ю̄нтнэ пувыр сакыт ла̄пкат ёвтум сак ёт сакква̄лыг ва̄рсыт."
11903,Тувыл ю̄нтум саканыл ман янытаг ва̄руӈкве – та̄нки номсахтасыт ос щё̄пита­саныл.
11904,"Супаныл ёт ма̄нь ман яныг сакыт ёмщакв сус­хатэ̄гыт, тувле нупыл а̄р­талахтым пуссын ва̄руӈ­кве э̄ри."
11905,"Нэ̄т иӈ э̄лаль ха­нищтахтуӈкве патэ̄гыт, юн ка̄сыӈ маснутн я̄нас сак ю̄нтуӈкве номсэ̄гыт."
11906,"Руфина Прокопьевна Гришкина Белоярский ӯст отпускат о̄лыс, тот ӯщлах­тас ос ты ханищтап урыл хӯнтамлас, тув ялуӈкве тахмаяс."
11907,Такви Ванзеват па̄вылт о̄лы ос ня̄врам ӯрнэ колт рӯпиты.
11908,Ань тамле нё̄тнэ сакква̄­лыг ва̄рме ма̄гыс сака ща̄гтым о̄лы.
11909,Любовь Никоновна Бизина Тэ̄к па̄вылныл о̄лы ос хосат Белоярский ӯсн о̄луӈкве ва̄нтлыс.
11910,Тав акваг сыресыр мастер-классн яланты ос мо̄т хо̄тпат пормасыт ханты ма̄хум ва̄рнэ щирыл такви ханищтаӈкве ве̄рми.
11911,Ань ос мо̄т ма̄хум палт о̄лнэ йильпи ва̄рмалин ханищтахтуӈкве ёхталас.
11912,"Ирина Кузьминична ла̄выс:
– Ань ул тамле пора е̄мтыс, ма̄навныл аквпи­сыг мо̄т хо̄н мāт ла̄внэ ла̄тӈыл матырмат «креа­тивный кластер» китыг­лэ̄гыт."
11913,"Тувыл пе̄с ма̄хма­нув о̄щнэ маснутаныл ань ос мо̄т щирыл, хащ­та̄л хансал ю̄нтыяныл, са̄в­сыр мирыт маснутаныл ак­ван-тэ̄лыгтавет."
11914,Ма̄н ань нас ханищ­тахтасӯв.
11915,"Ам ос э̄лаль номсахтэ̄гум, ма̄нки о̄щнэ хансанув аквтох хотталь ю̄нтуӈкве ро̄ве̄гыт ман а̄ти, «креативный» щирыл э̄лаль а̄рталахтэ̄гум."
11916,Акван-атхатам нэ̄ хо̄тпатн «жмурение» рӯпата сака мӯстыс.
11917,"Сак­ква̄лыг та̄нки ва̄рманыл ма̄гыс сыманыл нас ща̄г­тэ̄гыт, амки ос номтум такем ёмас."
11918,Тамара Мерова
11919,"Сургутский район пе̄с йис ма̄т о̄лнэ Купландеев ще̄мья интернетыл ва̄рве̄с, ты ёмас ва̄рмаль урыл Надежда Савина ищхӣпыӈ ут о̄лнэ такви ло̄псэ̄т хансыс."
11920,Ты хо̄нтаӈ ма̄ньщи нэ̄ округ кӯщай ва̄ӈын хум Алексей Шипилов палт советникыг рӯпиты.
11921,Надежда Викторовна тох хансыс: «Сургутский район пе̄с йис ма̄т о̄лнэ акв ще̄мья интернетыл о̄с ва̄рвес.
11922,Купландеев ще̄мьят хӯрум ня̄врам садикын ялантан яныт ос хӯрум ня̄врам школан ялантан яныт о̄лэ̄гыт.
11923,Та̄н пуссын ищхӣпыӈ ут хосыт юн ханищтаӈкве тах патавет.
11924,Ты рӯпата ва̄рум хо̄тпатын ам яныг пӯмащипа ла̄тыӈ ла̄ве̄гум.
11925,«Стойбищная школа-сад Юрия Вэллы» нампа проект хосыт ма̄н кит та̄л сыс рӯпитэ̄в.
11926,"Ты пора са̄в щёс сапра̄нин акван-атхатыгласӯв, са̄всыр кӯ­щаит ёт ты тэ̄ла урыл по­тыртасӯв."
11927,Ты пора сыс округ янытыл ва̄тихал яласасӯв».
11928,«Стойбищная школа-сад» нампа тэ̄ла туп ма̄н округувт рӯпиты.
11929,Ты э̄рнэ тэ̄ла хосыт ханищтап ос ма̄ньлат хо̄тпат ва̄р­маляныл щирыл рӯпитан депар­тамент пуӈктоты.
11930,О̄выл тамле школа 2020 та̄лт Белоярский район Туги­яны па̄вылт ва̄рвес.
11931,Тот о̄лнэ ня̄врамыт Пол­но­ват па̄выл школат рӯ­питан хо̄тпатын ищхӣпыӈ ут хосыт ханищтавет.
11932,Ты юи-па̄лт ос акв школа Пашторы ма̄нь па̄вылквет рӯпитаӈкве о̄вылтахтас.
11933,Тувыл Сургутский районт о̄лнэ ханты хо̄тпаг Степан Кечимов ос Клим Канте­ров ищхӣпыӈ утыл ва̄р­весы̄г.
11934,"Тэ̄н во̄рт са̄лы ӯрим ще̄мьяӈ та̄гыл о̄лэ̄г, ань ня̄враманэ̄н ос ищхӣпыӈ утыт хосыт Русскинская па̄выл школа па̄лныл ха­нищтавет."
11935,"Та̄нки ма̄нылт о̄лнэ а̄гирищит, пыгрищит ма̄нь та̄гыл интернатын ул вос ке̄тавет, тамле тэ̄ла ань ты ва̄раве."
11936,"Во̄рт о̄лнэ ня̄врамыт нила класс мус ищхӣпыӈ ут хосыт юн ханищтавет, тувыл ущ па̄вылн тах ке̄тавет."
11937,Людмила Теткина
11938,"Мо̄лалнув ма̄н акв ёмас а̄гирищкве урыл ва̄ӈкве патсӯв, тав Ха̄ль­ӯс район Ня̄хщамво̄ль па̄вылт о̄лы, наме Миро­слава Мальчикова."
11939,Тав коныпа̄лэ ще̄мьят Инесса ос Эвелина увщияге яныг­ме̄г.
11940,"Ань Наталья Ткачук а̄ӈква̄гитэ ла̄выс, Мира моще̄ртын са̄т та̄лэ то̄влы ос таквсы о̄выл классын ханищ­тахтуӈкве мины."
11941,"Туи пора сыс ня̄вра­маквет ёмщакв вос ӯщлах­тынувыт, ань хоть­ют­ыт ща̄нь-а̄щанылн ща̄­рыщ ва̄тан ӯщлахтуӈ­кве тотыглавет, мо̄таныт лагерьн ке̄тыглавет, ос то̄ват рӯтаныл ёт юн матыр-а̄ти ва̄ре̄гыт, аквъёт щакв­ще̄гыт."
11942,"Мира ка̄ркам а̄гирищ­квег яныгми, таве̄н са̄в­сыр тэ̄лат пуссын пӯмщиг о̄лэ̄гыт."
11943,Яков Пеликов сасге кит ха̄рмисыг ос кит поснэ мисыг о̄ньщи.
11944,"Мира сасге ёт мисколн ха̄йты ос сунсы, хумус тав ӯйхуланэ тыттыянэ, мисколэ хот-щё̄питы."
11945,Тувыл такви та̄наныл тыт­туӈкве о̄с вораты.
11946,"Тӯяг мисэ ма̄нь пыкрищ ӯнт­тыс, Мира таве «Сахар­ок» намыл нам­тыстэ."
11947,"Ос ань Мира мис по­суӈкве ханищтахты, ты тэ̄ла мāгыс а̄гирищ сака ща̄гтым о̄лы."
11948,"Моще̄ртын та̄н щищкурек выгыт, ты тав ань сака ӯритэ, китыглахты."
11949,Тэ̄лы Тӯрва̄т па̄­вылт Ӯй йӣквим порат Мира оматэ̄н тув тотыглавес.
11950,"Тот а̄гирищкве о̄влэ̄т э̄ргыт хӯнт­лыс, йӣквыт пуссын пӯм­щалахтым сус­санэ."
11951,Нэ̄т йӣкв­нэ̄­ныл порат та̄н ётаныл лю̄люмтас ос нё̄тнэ̄г йӣк­вуӈ­кве патыс.
11952,Ань ты ялпыӈ хо̄тал тав номтэ̄т акваг хульты.
11953,"А̄ги­рищкве школан миннэ э̄лы-па̄лт ёмщакв вос ӯщ­лахты, са̄в ё̄р аты, рӯтанэ̄н са̄в ща̄гт, щунь вос тоты."
11954,Тамара Мерова
11955,"Ты э̄тпос 16 хōталэ̄т ма̄ньщи хōтпав, ученый нэ̄ Клавдия Васильевна Афанасьева (Сайнахова) а̄тимыг е̄мтыс."
11956,Тав Ха̄льӯс район Сӯкыръя̄ па̄вылт 1951 та̄л яныг таквс э̄тпос 26 хоталэ̄т самын патыс.
11957,Омаге-а̄тяге са̄лыӈколт яласасы̄г.
11958,"А̄ще Василий Андрее­вич Сайнахов рӯтанэ «Ёхиет», оматэ рӯтанэ ос - «Ё̄рнколыӈ ма̄хум» ла̄вве̄сыт."
11959,Колта̄гланылт Клавдия хӯрмит ня̄вра­мыг ōлыс.
11960,"Школан тав Кульпасн тотвес, тот ат класс а̄ст­лас."
11961,Тот ханищтахтаме порат интернатт ōлыс.
11962,"Та пора урыл тав тох ла̄всас – рущ ла̄тыӈ ат ва̄ме ма̄гыс таве̄н мощ та̄рвитыӈ ханищтахтуӈкв ōлыс, тōва рущ ла̄тӈыт щар ат торгамтасанэ."
11963,"Ōлме̄т, тав омаге-а̄тяге урыл акваг потырта̄лыс."
11964,Пе̄с порат Сӯкыръят «туземный» нампа ха­нищтахтын кол пӯсвес.
11965,А̄тятэ тот ты ханищтахтас.
11966,"Яныг хōнт ōвылтахтаме порат тав та̄ра войнан тотвес, 1943 та̄лт та̄кыщ сакватавес."
11967,Ос та юи-па̄лт юв та те̄твес.
11968,Ӯйхул пусмалтан хōтпаг рӯпитас.
11969,Оматэ Прасковья Михайловна ōс ка̄ркам нэ̄ ōлыс.
11970,"Клавдия а̄гитэ ёт хӯлп ӯнттуӈкве ос сунсуӈкве аквъёт ялсыг, на̄ив сартсыг."
11971,"Мōт яныг классыт Клавдия Васильевна Саранпа̄выл школат а̄стласанэ, школа юи-па̄лт тав Салехард ӯсн зооветтехникумн ханищ­тахтуӈкв минас."
11972,"Ос тот хо̄псы а̄гмыл е̄мтыс, юв та минас."
11973,"Сӯкыръят ат та̄лтем клуб кол кӯщаиг ōлыс, та сыс тав Ха̄льӯс рай­онный советн депута­тыг тит щёс пе̄рия̄лвес."
11974,"1975 та̄лт тав Ленин­град ӯсн минас, тот А.И. Герцен нампа инсти­тутт рущ ос ма̄ньщи ла̄тыӈ учителиг ханищтахтас."
11975,Рӯпитаӈкв Ханты-Мансийский педучилищат патыс.
11976,"Аквта 1980 та̄лт просвещение Мини­стерства па̄лыл нэ̄пакыл тотвес, тот тох хансым ōлыс – тав аспирантурат вос ханищтахты, ос та юи-па̄лт «национальный школат» ма̄гыс ханищтан нэ̄пакыт вос хансы."
11977,"1988 та̄лт тав научный диссертация-потыр вуянтаме ма̄гыс ученыиг е̄мтыс, «канди­дат педагогических наук» намыл майвес."
11978,"Та па̄сныл тав са̄в та̄л школат ханищтахтын ня̄врамыт ма̄гыс учеб­никыт хансыс, учи­телит ма̄гыс о̄с са̄всыр посо­бият, программат."
11979,"Тōнт ма̄ньщи ла̄тыӈ урок Саранпа̄выл, Кульпас, Восыӈтӯр ос Ня̄хщамвōль па̄выл школатт ня̄врамыт ханищтасаныл."
11980,Та порат школатт рӯпитам хōтпат пуссын Клавдия Васильевнан  нё̄тсыт.
11981,Та̄н аквъёт са̄в учебник ос программа-нэ̄пакыт хассыт.
11982,"Пенсиян минаме юи-па̄лт Клавдия Васильевна Санкт-Петербург ӯст ōлыс, тот э̄лы ма̄т тав а̄тимыг та е̄мтыс."
11983,Ань ма̄н ма̄нь мирув иӈ акв намыӈ-суиӈ хōтпа та̄л та хультыс.
11984,"Ты нэ̄в хансум нэ̄па­канэ э̄лаль иӈ са̄в нот ловитаньтаӈкв патавет, та̄н хосытаныл ня̄врамыт ос пӯмщалахтын хōтпат ма̄ньщи ла̄тӈув тах ха­нищтыяныл."
11985,Ос Клавдия Васильевна Афанасьева (Сайнахова) наме иӈ са̄в та̄л э̄лаль суйтуӈкв тах паты.
11986,Ма̄ньщи газетат рӯпитан мāхум
11987,Округ кӯщай ва̄ӈын хум Анатолий Уткин о̄йттур э̄тпос 15 хо̄талэ̄т сапра̄ни ва̄рыглас.
11988,"Манаса̄вит пыгыт лусытаӈкве тотве̄сыт ос хоты ӯсын манос па̄влын та̄н ке̄тве̄сыт, та урыл призывной комиссият рӯпитан хо̄тпат китыгласанэ."
11989,"Комиссарыг рӯпитан кӯщай хум Андрей Каза­ков ла̄выс, ма̄н округув­ныл 18-27 та̄л яныт ма̄нь­лат хо̄тпат армиян ань ке̄тве̄сыт."
11990,Яныгпо̄ль э̄т­пос о̄выл хо̄талныл о̄йт­тур э̄тпос 15 хо̄талэ мус Пыть-Ях ӯсн акв со̄тыра 400 пыгыт тотве̄сыт.
11991,Ма̄н округувт о̄лнэ пыгыт та ӯст о̄влэ̄т акван-атавет.
11992,Ты ня̄врамыт халт лов пыгыт «Президентский полкыт» лусытаӈкве минасыт.
11993,Мо̄таныт Россия янытыл са̄всыр ма̄н ке̄таве̄сыт.
11994,Ка̄сыӈ ма̄ньлат пыг маснутыл ос олн о̄щнэ карточкал тот майвес.
11995,"«Позвони маме» нампа проект хосыт пыгыт пуссын юв свонитан ма̄г­сыл сим-картал мивет, оманыл ёт потыртаӈкве вос ве̄рмысыт."
11996,"Пыть-Ях ӯст о̄лнэ пункт-колт пыгыт ле̄кка­рытын ёмащакв ураль­таве̄сыт, манхурип а̄гм о̄ньще̄гыт, ёмащакв тот сусве̄сыт, ос туп ты юи-па̄лт э̄лаль ке̄тве̄сыт."
11997,"Ко­рона­вирусыл а̄гмыл ул вос е̄мтсыт, о̄лнэ коланыл акваг ловтвес, темпе­ра­тура о̄ньще̄гыт ман а̄ти, акваг китыглаве̄сыт ос ка̄таныл ловтуӈкве акваг ла̄вве̄сыт."
11998,Армиян миннэ пыгыт тот концертыл ва̄рыгла­ве̄сыт ос кинал суссы­талве̄сыт.
11999,Аквта порат «Дорогами героев – дорогами памяти» нампа суссылтапн сунсуӈкве тотыглаве̄сыт.
12000,"Округ мирколныл ке̄тым ля̄ххал ма̄ньщи ла̄тӈыл
Людмила Теткина
хансыстэ"
12001,"Ань йист ма̄ньщи ла̄тӈыл сака мощща хо̄тпа потыртаӈкве патсыт, янгыщ ня̄врамыт ос ма̄ньлат ма̄хум та̄нти ла̄тӈаныл ат ва̄ганыл."
12002,"Тох э̄лаль те о̄лэ̄в, ла̄тӈув молях хот-со̄йми."
12003,"Ань интернетыт са̄всыр ва̄рмаль ква̄лтапаптувес, ма̄нь тинат по̄слэ̄гыт, потыртэ̄гыт, матыр суссылтэ̄гыт, та маныр."
12004,Тох ань ма̄н ва̄руӈкве о̄с ве̄рме̄в.
12005,"Акв ма̄ньлат хум Андрей Илялетдинов (ВКонтакте таквина̄тэ Арпад Кошуд хансытэ) финно-угорский ла̄тӈыт ханищтыянэ, то̄ва ла̄тӈы­тыл ёмщакв потырты."
12006,Ты халт ма̄ньщи ла̄тыӈ о̄с ханищтытэ.
12007,Ме̄н тав ётэ ма̄ньщи ла̄тыӈ ханищтан урок ва̄руӈкве потыртахтыса­ме̄н.
12008,"Тав ма̄нь тина-охсат хансыс ос а̄нумн те̄тыг­ласанэ, ам суссанум, хӯнт­лысум, хумус потырты, хумус ла̄тӈыт ла̄виянэ."
12009,"Хо̄т лю̄льсаӈнув те по­тыртас, ам таве̄н хӯлт­сум."
12010,"Тыщир рӯпитым тав 6 урок ва̄рыс, ма̄ньщи ла̄тӈыл пӯмщалахтын ос ла̄тыӈ ханищтан хо̄тпан ты урокыт сака э̄р­мыг­лэ̄гыт."
12011,"Ōвыл урокт - Арпад ма̄ньщи ла̄тыӈ урыл по­тыртас, манхурип алфа­вит ла̄тӈувт о̄лы."
12012,"Титыт урокт - ма̄ньщи  глаголыт, безобъектный спряжение правильный ос неправильный глаго­л­ыт хумус ань ос ётыл е̄мтнэ порат ла̄вавет."
12013,"Хӯрмит урокт – паде­ж­ит урыл, глаголт объе­кт­ный спряженият, ту­выл тэ̄нут урыл ма̄ньщи ла̄тӈыл хумус потыртэ̄в."
12014,"Нилыт урокт - числи­тельныит, ты хумус ма̄н матыр ловиньтэ̄в, маныр манса̄вит о̄лы."
12015,"Арпад двойственный щисла урыл потырты, рущ ла̄тыӈт тамле ва̄рмаль а̄тим, ма̄н ла̄тӈувт ро̄ви ла̄вуӈкве: ня̄ниг, нэ̄пакыг – тыт числительный та̄л торгамтылӯв, ты тит ня̄ниг, тит нэ̄пакыг."
12016,Атыт урокт э̄лумхо̄лас урыл ла̄тӈыт ханищты­янӯв.
12017,Множественный щисла – ты ма̄ньщи ла̄тӈ­ыт хӯрумныл са̄внув хо̄тпа манос матыр пор­мас хумус ла̄вавет.
12018,"Хо̄тыт урокт - ювле хультум пора, объектный ос безобъектный спря­жение, повелитель­ный наклонение ханищтаӈ­кве ро̄ви."
12019,"Арпад ма̄ньщи ла̄тӈыл хансым словарит сун­сыглы, ловиньты, щар аквписыг тав Е.И. Ромбандеева нэ̄паканэ хосыт ханищтахты, тувыл  мансийско-немецко-венгерский электронный словарь Б."
12020,Мункачи ос Б.
12021,"Кальман, А.М. Баландин, В.Н. Чернецов словарит о̄ньщи, та̄н ётаныл ла̄тӈув ханищтытэ ос мо̄т пӯмща­лахтын ма̄хумн ха­нищ­таӈкве нё̄ты."
12022,"Ты ма̄ньлат хум финно-угор ла̄тӈытыл пӯмщала­хты, сэ̄ръёрыг ханищты, таима̄гыс ам таве̄н нё̄­туӈкве вуйхатсум."
12023,"Ма̄нти ма̄ньщи ня̄враманув ат ка̄саще̄гыт, ат пӯмща­лахтэ̄гыт, улпыл ма̄нти та̄наныл ат ханищтыянув, таима̄гыс ла̄тӈув ва̄нэ э̄лумхо̄лас мощщаг е̄мты."
12024,"Арпад ла̄ви, о̄влэ̄т рущ ла̄тыӈ ва̄нэ хо̄тпат ма̄гыс ты урокыт интернетын ва̄рыс, э̄тпос минам юи-па̄лт английский ла̄тӈыл ма̄ньщи ла̄тӈув урокыт ос интернетын ва̄рсанэ, ос тамле пӯмыщ ва̄рмаль ка̄салас, английский ла̄т­ӈыл яныгса̄т арыгтем хо̄тпат урокыт суссаныл ос рущ ла̄тӈыл сака мощща хо̄тпа пӯмщалах­тасыт."
12025,"Ты урыл ань таи ла̄вуӈкве ро̄ви, мо̄т хо̄н ма̄т ма̄ньщи ла̄тӈыл са̄в мир пӯмщалахтэ̄гыт ос ханищтаӈкве таӈхе̄гыт."
12026,"Я̄тил миркве, на̄н видеоурокыт сунсуӈкве тыт ве̄рмегы̄н:
https://vk.com/mansilating
,
https://vk.com/wall-187826450_475
."
12027,"Ма̄ньщи ла̄тӈыл потыртэ̄н, ма̄нав ловиньтэ̄н."
12028,Галина Кондина
12029,"Лӯпта э̄тпос са̄т­хуйплов хо̄талэ̄т округ кӯщай нэ̄ Наталья Кома­рова, Москва ӯс кӯщай хум Сергей Собянин ос «Лукойл» нампа ма̄-во̄й ма̄ныл но̄х-винэ кӯщай хум Вагит Алекперов туризм ва̄рмаль щирыл соглашение-нэ̄пак хас­сыт."
12030,Ты тэ̄ла хосыт та̄н аквъёт э̄лаль рӯпитаӈкве потыртахтасыт.
12031,Округувт мир ӯщлах­тын ма̄гыс йильпи ма̄т кӯ­щай хо̄тпат акван-нё̄т­хатым щё̄питаӈкве патэ̄гыт.
12032,"Ань ма̄н ма̄вт «Город открытый», «Путе­шествуй по Югре» нампа проектыт рӯпитэ̄гыт."
12033,"Та̄н тох ва̄руӈкве таӈхе̄гыт, округувн са̄внув ма̄хум мӯйлуӈкве вос ёхталэ̄гыт."
12034,Россиявт мо̄т са̄всыр ма̄т о̄лнэ ханищтахтын ня̄врамыт ос мирн нё̄тмил ва̄рнэ ма̄ньлат хо̄тпат (волонтёрыт) ос ма̄н аги­янув-пыганув халанылт вос пе̄нтхатыглэ̄гыт.
12035,Э̄лы ма̄т о̄лнэ ма̄ньлат хо̄тпат ма̄н палтув ханищтахтын ма̄гыс вос ёхталэ̄гыт.
12036,Ма̄н округувт о̄лнэ ня̄врамыт ос та̄н ма̄нанылн ялуӈ­кве вос ве̄рмысыт.
12037,Кӯщаит ань ты тэ̄ла урыл о̄с потырта­сыт.
12038,"Наталья Комарова ла̄выс:
– Мӯйлым яласан ва̄р­маль (туризм) ма̄н ма̄в ма̄гыс яныг онтас ва̄ри."
12039,Ты тэ̄ла ма̄навн сака э̄ри.
12040,"Са̄внув хо̄тпа тыг ёх­та­лаӈ­кве паты, ты хосыт ма̄н о̄с олн сэ̄луӈкве ве̄рме̄в."
12041,Округувт художест­вен­ный театр ос государ­ствен­ный рущ мир музей о̄лы.
12042,"Ты коныпал тыт ма̄-витув сака нё̄тнэ, лылые̄п сыс­там, э̄лыл ёхталан хо̄т­патын тыт ӯщлахтуӈкве сака мӯсты тах."
12043,Ханты-Мансийск ӯс ляпат кит я̄г А̄с ос Иртыш акван-патэ̄г.
12044,Мӯй ма̄хум ты ва̄рмаль суснэ ма̄гыс на̄иӈха̄пыл тув ялуӈкве ве̄рме̄гыт.
12045,"Кӯщай нэ̄ ла̄вме щирыл, Ха̄льӯс район Саран­па̄выл ляпат «Народ­ная» ка̄рыс нё̄р о̄лы."
12046,"Та̄ксарыг о̄лнэ хо̄т­пат ка̄саще̄гыт ке, тув тотыглавет."
12047,"Тувыл мӯй хо̄тпат ханты, ма̄ньщи ос ё̄рн ма̄хум пе̄с йис о̄лнэ ма̄нанылн ялуӈкве ве̄р­ме̄гыт."
12048,Тот та̄нанылн сосса мир о̄лупса ос о̄лнэ-хӯлнэ нак суссыл­таве.
12049,Ты коныпал ос мо̄т са̄в пӯ­мащ ва̄рмаль ма̄н окру­гувт о̄лы.
12050,Ма̄н ка̄сыӈ хо̄тпа яныг ща̄гтыл тыт ӯрилув.
12051,Наталья Комарова о̄с акв ва̄рмаль урыл потыр­тас.
12052,Ма̄н округувт ма̄хум э̄рнэ рӯпата ва̄рмальн ханищтавет.
12053,Тувыл та̄нки рӯпатаныл ва̄рнэ хо̄тпат ма̄гыс са̄всыр ханищта­пыт ва̄тихал тыт щё̄пита̄­лавет.
12054,Тыт ка̄сыӈ та̄л ищхӣ­пыӈ утыл ханищтахтын IT-форум «БРИКС» ос «ШОС» нампа мирхал организациягт рӯпитан хо̄тпат ёт ва̄рыглаве.
12055,"Округувт «Дух огня» кина по̄слын мирхал фести­валь, «Югорский лыжный марафон» нампа касыл ос мо̄т са̄в ёмас ва̄рмаль о̄лыглы."
12056,Ань ма̄ янытыл ма̄хум хащта̄л а̄гмыл е̄мтуӈкве патсыт.
12057,Ты паттат туризм тэ̄ла мо̄рсыӈ порат э̄лаль тотуӈкве патвес.
12058,Ма̄н ма̄вн ань мощщанув э̄лум­хо̄лас ёхталаӈкве патыс.
12059,"Ос ты а̄ти, округувт о̄лнэ мир ос ляпа ӯсытт о̄лнэ ма̄хум ма̄н палтувн ӯщ­лахтуӈкве ва̄тихал ёхта­лэ̄гыт."
12060,"Кӯщай хум Сергей Собянин тох ла̄выс:
– Ма̄н ты соглашение-нэ̄пакт тыи ма̄гыс хас­ха­тасув, школат ханищ­тах­тын а̄гит-пыгыт, ня̄в­рамыт ос ма̄хум ще̄мьяӈ та̄гыл ӯщлахтуӈкве тыг ёхты­нэ̄ныл порат, нэ̄матыр ва̄рмаль ул вос о̄щсыт."
12061,«Лукойл» нампа ма̄-вой ма̄ныл но̄х-винэ компания кӯщай Вагит Алек­перов о̄с ты урыл потыртас.
12062,"Тав тох ла̄выс:
– Ма̄н пуссын ка̄са­ще̄в, округувт Когалым, Лангепас, Урай ос Покачи ӯсытн сāвнув ӯщлахтын хо̄тпат вос ёхталэ̄гыт."
12063,Ты тэ̄ла э̄лаль акваг вос са̄вми.
12064,Ты ӯсытт мир ма̄гыс са̄в э̄рнэ тэ̄ла щё̄питэ̄в.
12065,"Ань тув ёхтуӈкве кӯстыр, ёмас лё̄ӈхыт пиным о̄лэ̄гыт."
12066,Тот ка̄сыӈ тэ̄лы са̄лыӈ ма̄хум ялпыӈ хо̄талыт ва̄рыглавет.
12067,Тыгыл э̄лаль ӯщлахтын ма̄хум ма̄гыс ма̄н иӈ са̄в ёмас ва̄рмаль щё̄питэ̄в тах.
12068,Мӯй ма̄хумн тот ӯщлахтуӈкве сака пӯмащ вос о̄лыс.
12069,Яныг кӯщаит ты согла­шение-нэ̄пак ат та̄лын э̄лаль хассаныл.
12070,Ты та̄лыт сыс округувт йильпи ӯщ­лахтын ма̄т щё̄питаӈкве патавет тах.
12071,Ма̄хум яныг ща̄гтыл тув вос ёхтысыт.
12072,Лӯима̄т о̄лнэ мир ка̄сыӈ мӯй хо̄тпа нупыл сымыӈ­ыщ о̄лы.
12073,"Округ мирколныл ке̄тым потыр ма̄ньщи ла̄тӈыг
Николай МЕРОВ
толмащластэ, хурит тувыл висанув"
12074,"Мо̄йтыт, потрыт хансум хо̄нтаӈ ма̄ньщи э̄ква Анна Митрофановна Конькова ты та̄л 105 та̄лэ то̄влынув."
12075,Ты кастыл о̄йттур э̄тпос 13 хо̄талэ̄т Ханты-Мансийск ӯс «То̄рум Маа» музейт таве ка̄стын ма̄гыс суссылтап щё̄пита̄лвес.
12076,Музейт рӯпитан ма̄хум тот тав о̄лупсатэ ос хансум мо̄йтанэ урыл потыртасыт.
12077,"Ань ва̄рум выставкат тав хансум нэ̄паканэ коныпал, тот ня̄врамыт ка̄тыл по̄слум хурияныл тагатаве̄сыт."
12078,Мо̄лал ня̄в­рамыт халт «Легенды «То̄рум Маа» нампа ка­сыл о̄лыс.
12079,Та̄н ханты ос ма̄ньщи йис о̄лупса урыл хурит ка̄тыл по̄слысыт.
12080,"Щар ма̄к нё̄тнэ хурит я̄нас вуйве̄сыт, ань ты выставкат суссылтавет."
12081,"«То̄рум Маа» музей кӯщай нэ̄ Людмила Алфёрова тох ла̄выс:
– Ма̄н, музейт рӯпитан хо̄тпат, намыӈ-суиӈ сосса хо̄тпанув нэ̄мхуньт ат ёрувлыянув, та̄наныл акваг ка̄сталыянӯв."
12082,"То̄ва хо̄тпат ань са̄в потыр, мо̄йт ос а̄мыщ нэ̄пакн хансэ̄гыт, ма̄н та̄н ураныл о̄с ат ёрувлэ̄в."
12083,"Ты сус­сыл­тап тыима̄гыс ва̄рыслӯв, Анна Конькова хансыг­лам мо̄йтанэ ос потранэ э̄лаль вос тотавет."
12084,Кӯщай нэ̄ ань «Сказки бабушки Аннэ» нампа проектыт нё̄тум а̄гитн-пыгытн яныг пӯмащипа ла̄тыӈ ла̄выс.
12085,Та̄н ты сус­сылтап ма̄гыс нё̄тнэ хурит по̄слысыт.
12086,"Тувыл окру­гувт госу­дарственный архивт, госу­дарственный библиотекат, А̄с-угорс­кий институтт ос «Югра» телерадио­компаният рӯ­питан хо̄тпатн ос яныт­лан ла̄тыӈ ке̄тыс."
12087,Та̄н суссылтап ва̄рнэ ма̄гыс са̄в нё̄тмил ва̄рсыт.
12088,"Раиса Германовна Решетникова «То̄рум Маа» музейт рӯпитан ханты нэ̄, лавыс:
– Ам Ас-угорский институтт рӯпитамум порат, ма̄н ня̄врамаквет ёт Анна Митрофановна Конькова колн ялантāл­сӯв."
12089,То̄нт э̄ква ня̄врамытн мо̄й­тыт мо̄йтыс ос пӯмыщ а̄мщит ханьщуӈкве кита­па̄нтысанэ.
12090,Ня̄врамыт тав палтэ яныг ща̄гтыл ялсыт.
12091,"Ты нёмса, мӯтраӈ ма̄ньщи э̄ква ка̄сыӈ хо̄тпан э̄руп­тавес."
12092,Ам тав мо̄й­танэ са̄в щёс ханты ла̄тӈыл тол­мащ­ла̄лсанум ос нэ̄пакн хансыгласа­нум.
12093,"Тав мо̄й­танэ сака кӯпнитыг хан­сым о̄лэ̄гыт, ловинь­таӈ­кве сака пӯмыщ."
12094,Анна Миртофановна 1916 та̄лт лӯпта э̄тпос хо̄тхуйпловит хо̄талт Хо̄нтаӈ ма̄т Евра па̄вылт самын патыс.
12095,"Тот Евра я̄ овты, тыима̄гыс па̄выл тамле нам о̄ньщис."
12096,Та во̄р па̄выл хосат а̄тим.
12097,"Ос нэ̄ хо̄тпыл ат яласāлыс, яныг­мам ма̄тэ акваг номыл­матыгла̄лыстэ."
12098,Ма̄ньлатыг о̄лме порат 1937 та̄лт Ханты-Мансийск ӯс педагогиче­ский училище а̄стластэ.
12099,Округувт о̄лнэ школатт сосса ня̄врамыт ханищ­тым рӯпитас.
12100,1946 та̄лт тав Ханты-Мансийск ӯсн ва̄нтлыс.
12101,Тыт школат ос садикыт ва̄т арыгтем та̄л ня̄врамыт ханищтас.
12102,Тувыл нэ̄ 1967 та̄лт пенсиян патыс.
12103,Юн ӯщ­лахтым тав мо̄йтыт ос потрыт нэ̄пакн хансуӈ­кве о̄вылтахтас.
12104,Анна Митрофановна хус арыг­тем са̄вит ловиньтан нэ̄­пак хансыс ос та̄ратас.
12105,Нэ̄ мирн «Бабушка Аннэ» ла̄ввес.
12106,"Тав щаще̄кватэ Акулина Даниловна са̄в пе̄с йис потыр, мо̄йт ос а̄мыщ ва̄с, Анна ма̄нь по­рат таве̄ныл ты ханищ­тахтыс."
12107,"Ты ма̄ньщи э̄ква номнэ ма̄гыс Ханты-Мансийск ӯст, Пионерский ӯсхулыт, о̄лум колэ норт онтсыл па̄рт хурит па̄нт а̄хвтас тагата­вес, тав наме тув хасвес."
12108,Ты коныпал акв ӯсхулы тав наме̄тыл лā­ваве.
12109,Анна Митрофановна Конькова округувт о̄лнэ сосса мирн ёмщакв ва̄й­вес.
12110,Тав ханты ос ма̄ньщи мир о̄лупса э̄лаль тотым са̄в та̄л рӯпитас.
12111,"Ма̄ху­маквет,  на̄н музейн ты выставка сунсуӈкве о̄с ялэ̄н."
12112,Тот ты ма̄ньщи э̄ква урыл са̄в пӯмыщ потыр потыртаве.
12113,Николай МЕРОВ
12114,Таквсы нэ̄пак та̄ратан ва̄рмаль тах ōс та ва̄раве.
12115,"То̄нт тыт о̄лнэ мир округ ос район думатн депутатыт, па̄выл ос ӯс кӯщаит тах пе̄рие̄гыт."
12116,Округ Дума колт рӯпитан то̄ва депутатыт э̄лаль пе̄рияхтуӈкв патэ̄гыт.
12117,"Депутатыт тот ат та̄л рӯпитэ̄гыт
Ань ат та̄лн (2017-2021 та̄лытн) пе̄риялым хо̄тпат ты э̄тпос 7 хо̄та­лэ̄т акван-атхатыгласыт, та̄н юи-о̄выл дума сап­ра̄нияныл о̄лыс."
12118,"Хо̄тпа ущты янытлавес
О̄влэ̄т та̄н «Почетный житель ХМАО – Югры» яныг нам минэ урыл потыртасыт."
12119,Ты яныг намыл ань Заболоцкий Виктор Владимирович майвес.
12120,"Хум нила та̄л а̄тим, 2017 та̄лт хотталь щалтыс."
12121,"Тав Ханты-Мансийск ӯст о̄лыс, ос о̄лме палытыл тав сака ка̄ркамыг са̄в ма̄тт рӯпи­тас, «ветеран боевых действий» нам о̄ньщис, Обще­ственный палата кол кӯщаиг о̄лыс."
12122,"Ты урыл потырта­ма­ныл порат Сургут ӯсныл Михаил Сердюк депута­тытн ла̄выс, хо̄тпа о̄лнэ̄тэ порат тамле яныг намыл вос миве, вос янытлаве."
12123,"Ос манрыг тох о̄лы, хо̄тпа хунь мо̄т то̄румн паты, ущ то̄нт тав уре̄тыл ма̄хум потыртаӈкв та о̄вылтах­тэ̄гыт."
12124,"Пенсия ойтнэ кол рӯпататэ
Пенсионный фонд кӯ­щай нэ̄ Татьяна Зайцева мирн потыртас, мо̄лты 2020 та̄л сыс та̄н хумус рӯпитасыт."
12125,"Тав ла̄выс, округувт 452 со̄тыра 900 арыгтем хо̄тпа ань пен­сия-олн выгыт."
12126,Ка̄сыӈ та̄л пенсионер-хо̄тпат та са̄вме̄гыт.
12127,Ты ма̄хумн олн ойтнэ ма̄гыс акв та̄л сыс 138 млрд солко̄ви хол­таве.
12128,"Ня̄врамыӈ ще̄мьят та̄н 2020 та̄л сыс ос нила щёс олныл нё̄тсаныл:
– 0 - 3 та̄л яныт ня̄вра­мыт – 5 со̄тыра солко̄вил майве̄сыт; 63,7 со̄тыра ще̄мья нё̄твес;
– 3 – 16 та̄л яныт ня̄в­рамыт – 10 со̄тыра сол­ко̄вил 320 со̄тыра ще̄мья нё̄твес;
– 0-16 та̄л яныт ня̄вра­мыт – 10 со̄тыра солко̄вил 370 со̄тыра ще̄мья нё̄твес;
– 0-7 та̄л яныт ня̄вра­мыт – 5 со̄тыра солко̄вил 194 со̄тыра ще̄мья нё̄твес."
12129,"Ты ёмас тэ̄ла ма̄гыс 7,9 млрд солко̄ви тув холт­вес."
12130,МСК (материнский семейный капитал) нампа олныӈ нэ̄пак 171 со̄тыра нэ̄квет майве̄сыт.
12131,2020 та̄л о̄вылтахтам па̄сыл о̄выл ня̄врам о̄щнэ ща̄­нит-а̄щит ты нё̄тмилыл о̄с миӈкв патве̄сыт.
12132,Пенсия-олныт та та̄лт ōс мощ но̄х-нё̄тве̄сыт.
12133,Ань «социальныйиг» ла̄внэ пенсия 13 со̄тыра 585 солко̄ви са̄витыг е̄мтыс.
12134,Рӯпитан пенсионер-хо̄т­пат ос 23 со̄тыра 220 солко̄ви са̄вит выгыт.
12135,"Кӯщаит урыл сāккон
Ты йист са̄всыр ма̄тт рӯпитан кӯщаит хо̄т-а̄ти олнаныл ёл та тӯй­ты­яныл, мо̄т хо̄н ма̄н те̄ты­яныл."
12136,"Ос ань губернатор ос депутатыт урыл хан­сым са̄ккон мощ мо̄т щирыл хасвес – та̄н мо̄т хо̄н ма̄т ул вос о̄лэ̄гыт, тот гражданство ул вос о̄ньще̄гыт."
12137,Нэ̄паканыл ань ёмащакв уральтаӈкв патавет.
12138,"Ос то̄ва депутатыт титыглахтасыт, та̄н ман­рыг тамле са̄ккон пир­майтэ̄гыт?"
12139,"Аман со̄ль депутатыт халт са̄в хо̄тпа о̄лы, хотьют тӯйтыглах­тым рӯпиты?"
12140,"Та̄н ювле тох потырта­ве̄сыт, ты ва̄рмаль урыл федеральный са̄ккон хансым о̄лы, таима̄гыс ма̄н округувт о̄с акв тамле са̄ккон вос хансаве."
12141,"Дума яныг кӯщай потре
Та юи-па̄лт та̄н са̄всыр са̄кконыт урыл потыр­тасыт, то̄ват мо̄т йильпи ла̄тӈыл хассаныл."
12142,Рӯпи­таӈкв по̄йтнэ̄ныл э̄лы-па̄лт юи-о̄выл ла̄тыӈ округ дума кӯщай хум Борис Хохряков ла̄выс.
12143,"Тав тох потыртас:
– Ма̄н ат та̄л аквъёт рӯпитасӯв."
12144,Ты йильпи та̄р­витыӈ а̄гм та̄рамлам юи-па̄лт ма̄н тит та̄л са̄всыр ма̄тт ӯнлым са̄кконыт пирмайтасанув.
12145,"Ос ма̄к тамле ла̄тыӈ ла̄ве̄гум – ма̄н ма̄вт о̄лнэ ма̄хманув ӯргалым ос тармыл-патым о̄щсанув, хумус ве̄рмысув, та щи­рыл та̄наныл нё̄тсанув."
12146,Тыхо̄тал ма̄н юи-о̄выл щёс аквъёт рӯпитасӯв.
12147,Таквсы пе̄риян ва̄рмаль е̄мтнэ порат мо̄т депута­тыт округ думан тах пе̄ри­явет.
12148,"Хотьют на̄н халынт э̄лаль пе̄рияхтуӈкв паты, ла̄виянув – са̄в хо̄тпа на̄н ма̄гсылын нэ̄пак вос та̄раты."
12149,"Ос хотьют тыг пе̄рияве, э̄лаль ёмащакв рӯпитэ̄н, ма̄н мирувн нё̄тэ̄н."
12150,Валентина Хозумова
12151,"Мо̄лты туи сыс ня̄в­рамыт «Ма̄нь Ӯсквен» ӯщлахтуӈкве ат тотыг­лаве̄сыт, хащта̄л а̄гм паттат рӯпитаӈкве ат та̄ртве̄сыт."
12152,"Ань о̄йттур э̄тпос о̄выл хо̄талныл ня̄врамыт пуссын тув тотыгпаве̄сыт, о̄выл сме­наныл та о̄вылтахтас."
12153,"Āгирищит-пыгрищит ма̄щтырласыт, ю̄нсхатсыт, тэ̄нут па̄йтуӈкве, ня̄нь ва̄руӈкве, те̄рныл а̄тӯит овумлаптуӈкве а̄рталах­тасыт ос ма̄ньщи ла̄тӈыл потыртаӈкве ханищта­ве̄сыт."
12154,Любовь Павловна Ста­канова ос Мария Васильевна Фризоргер ма̄ньщи ла̄тӈыл ханищ­тасанэ̄н.
12155,"Матыр-а̄ти пор­масыт ня̄врамыт ёт ма̄ньщи ла̄тӈыл хасса­ныл ос нэ̄пак-ло̄мтыт тув ханлысаныл, вос на̄ӈки, хумус э̄ри ла̄вуӈкве ос ловиньтаӈкве."
12156,"Ка̄сыӈ ня̄врам таквина̄тэ ма̄гсыл ма̄нь словарик ва̄рыс, ла̄тӈыт тув хассанэ, э̄лаль тох ханищтыянэ ос хот ат ёрувлыянэ."
12157,Евгения Валерьевна Вьюткина а̄ги­рищ­квет ёт ю̄нсхатсыт.
12158,"Евгения ла̄ви, ань йис ня̄врамыт ка̄таныл, тулё̄вланыл сака тӯпкамыт, то̄рса̄лм акван-пувим ю̄нсхатуӈкве ат ве̄рме̄гыт, таима̄гыс то̄рло̄мтыл пе̄рнэ а̄канит ва̄рсыт."
12159,"Яныгнув а̄гирищ ёт нуйныл ю̄нтуп тӯщтын ут ю̄нтсыт, таве хорамыл ю̄нтсаныл."
12160,"Яныг а̄гит тай ва̄таӈ то̄р йинсыт ос та̄нти ю̄нтсыт, ты то̄раныл мо̄т смена ма̄гсыл э̄рмыглы, тот та̄н пе̄с йис ма̄ньщит щирыл масхатым ёнге̄гыт."
12161,Сергей Викторович Стаканов пыгыт ёт те̄р­ныл са̄всыр а̄тӯит ов­ум­лаптасыт.
12162,"Ты ва̄рмаль о̄выл щёс ва̄руӈкве вуй­хат­сыт, хо̄т матыр ат а̄рт­мыс, та̄н ётыл ёмщакв ва̄рияныл."
12163,"Петр Констан­тинович Анямов пыг­рищит тӯлыглахтуӈкве ханищтасанэ, Ӯй йӣквнэ порат маныр хумус ва̄­раве, таи ня̄врамытын по­тыртас."
12164,"Āгирищ ос Юван Шесталов стихыт ма̄ньщи ла̄тӈыл ханищтасыт, тувыл э̄типа̄лаг ловиньтасыт."
12165,Дмитрий Викторович Исаев ня̄врамыт тэ̄нут ва̄руӈкве ханищтасанэ.
12166,"Са̄всыр мирыт манхурип тэ̄нут ва̄ре̄гыт, та̄н ос па̄йтсыт."
12167,"«Ма̄нь Ӯсквет» хӯрмит та̄л Вячеслав Кондин ня̄нькӯр ӯнттыс, ра̄ктыл по̄щгыстэ."
12168,"Ань ня̄врамыт та̄нти тот ня̄нь ва̄рсыт, номтаныл татем ёмас, пуссын ща̄гтым о̄лсыт."
12169,Пыгрищит йӣквуӈкве Сергей Сергеевич Сетовын ха­нищтаве̄сыт ос а̄гири­щит Евгения Валерьевна ёт йӣквсыт.
12170,"Сергей Анатольевич Таловников ня̄врамыт ӯщлахтын ма̄т ле̄ккарыг рӯпиты, тот тав ня̄врамы­тын суссылтас, хунь э̄лум­хо̄лас илттыг хотум е̄мты, хумус таве̄н нё̄туӈкве э̄ри, маныр ва̄руӈкве ро̄ви."
12171,"Ка̄сыӈ э̄типа̄лаг «Ма̄нь Ӯсквет» о̄лнэ ма̄хум вы­гыр ё̄рнколн атхатыгла­сыт ос са̄всыр ощхуль ос пӯмыщ ва̄рыгласыт, та̄н тот э̄ргысыт, йӣквсыт, сценкат суссыл­тасыт."
12172,То̄нт та̄н ма̄ньщи ла̄тӈыл потыртасыт.
12173,"Ня̄в­рамаквет тох ӯщлахтым са̄в мӯтра, са̄в номт выгыт ос э̄лаль о̄лнэ нотаныл палыт номуӈкве паты­яныл."
12174,Галина Кондина
12175,О̄йттур э̄тпос нёлолов щислат ще̄мья янытлан хо̄тал о̄лыс.
12176,Округ кӯщай нэ̄ Наталья Комарова ще̄мьяӈ ма̄хум янытлан нэ̄пакытыл мӯйлуптасанэ ос та̄нанылн са̄в сымыӈ ла̄тыӈ ла̄выс.
12177,Ты ва̄рмаль то̄ва хо̄тпат ищхӣпыӈ ут хосыт мо̄т ӯсытныл ос па̄влытныл суссаныл.
12178,Кӯщай нэ̄ Наталья Комарова округувт о̄лнэ ма̄хум янытласанэ.
12179,"Тав ла̄выс:
– Колта̄гыл янытлан хо̄талт ма̄н Югра ма̄т о̄лнэ това ще̄мьяӈ хо̄тпат мӯйлупсал щё̄питасанӯв, хотьют о̄лупсав ёмасыг о̄лнэ ма̄гыс са̄в э̄рнэ рӯпата ва̄ри."
12180,"Россия Пре­зидентув хӯлтнэ ла̄тӈе щирыл «Родительская слава» орденыл Екате­рина Анатольевна ос Алексей Михайлович Вертковыг мӯйлуптаса­гӯв, тэ̄н Ха̄льӯст о̄лэ̄г."
12181,Э̄кваг-о̄йкаг аквъёт са̄т ня̄врам янмалтэ̄г.
12182,Ня̄вра­манэ̄н пуссын ёмас хо̄т­паг яныгме̄гыт.
12183,Округувт социально-культурный инициатива фондыт рӯпитан ма̄хум «За любовь и верность» нампа ма̄гылн тагатан по̄сыл са̄тлов ще̄мьят мӯйлуптасаныл.
12184,"Ты кол­та̄глыт са̄в та̄л акван-нё̄тхатым, юртыӈыщ ос э̄руптахтым о̄лэ̄гыт."
12185,Та̄н нэ̄матыр лю̄ль тэ̄ла ат о̄ньще̄гыт.
12186,"Ты хо̄тпат халт Анна Александровна ос Антон Владиславович Носовыг, Елена Васильевна ос Николай Георгиевич Тибиревыг, ты ще̄мьяг Ханты-Мансийск ӯст о̄лэ̄г."
12187,"Та̄н колта̄гланылт халанылт ӯргалахтым о̄лэ̄гыт, ма̄­хумн сака янытлавет."
12188,Тувыл са̄т са̄в ня̄вра­мыӈ ще̄мьят ма̄гылн тагатан «Материнская слава» нампа по̄сыл мӯй­луптаве̄сыт.
12189,"Та̄н пуссын ат, хо̄т ос са̄т ня̄врам о̄ньще̄гыт."
12190,Ты колта̄глыт ня̄враманыл ёмас хо̄тпаг янмалтыяныл.
12191,"А̄гияныл-пыганыл школат ёмщакв ханищтахтэ̄гыт, са̄всыр касылыт о̄лыглан порат, ва̄тихал но̄х-патыглэ̄гыт."
12192,"Ань ты Совет о̄лум порат Юван Шесталов намыл маим округ мир­кол премиял ты сосса хо̄т­пат майве̄сыт:
– Павел Янчевич Айваседа, Нижневартов­ский район Варъёган пāвылт о̄лнэ ё̄рн хум."
12193,Тав ка̄тыл са̄всыр пормасыт ма̄щтырыг ва̄ри.
12194,"Хум сосса мир пе̄с йис о̄лупса э̄лаль тоты;
– Надежда Алексеевна Гришкина, тав Белоярский район Тугияны па̄вылт о̄лы."
12195,Нэ̄ культура кол кӯщаиг са̄в та̄л рӯпиты.
12196,"Тот ня̄врамыт ёт сосса ялпыӈ хо̄талыт ва̄рыглы, та̄наныл ща̄нь ла̄тӈыл ханищтыянэ."
12197,"Тав сака ма̄щтыр нэ̄, а̄гит-пыгыт ка̄тыл са̄всыр пормасыт ва̄руӈкве ханищты."
12198,Ты вāрум утаныл акваг ка­сылытн ке̄тыгла̄лыяныл.
12199,Тыима̄гыс са̄в щёс мӯй­лупсал майлуве̄сыт.
12200,"– Раиса Талгатовна Альмухаметова, ты нэ̄ Белоярский район Полноват па̄выл школат рӯпиты."
12201,"Ты школат ня̄в­рамыт сосса мир о̄лупса, о̄лнэ-хӯлнэ накыт ос ханты ла̄тыӈ ханищтэ̄гыт."
12202,"Та̄н са̄всыр касылн та̄нки потраныл ке̄тыглэ̄гыт, о̄с са̄в щёс но̄х-патыгласыт."
12203,Ты та̄л «Югра ма̄т яныг­ме̄гум» нампа касылт хо̄т­са̄т арыгкем э̄лумхо̄лас кассыт.
12204,Ня̄врамыт ще̄мьяӈ хурит ка̄тыл по̄слысыт.
12205,Ка̄сыӈ ня̄врам колта̄глэ такви щире̄тыл по̄слыстэ.
12206,Ты касыл ань хӯрмит щёс ва̄рыглавес.
12207,Округувт о̄лнэ мир ищхӣпыӈ ут хосыт щар ёмас хурит пе̄рия­саныл.
12208,Наталья Комарова хурит по̄слын ня̄врамыт о̄с пуссын янытласанэ.
12209,Тувыл кӯщай хо̄тпат ще̄мья ӯргалан ос нё̄тми­лыл ва̄рнэ урыл э̄лаль по­тыртасыт.
12210,Ань ня̄врамыӈ ще̄мьят ма̄гыс округувт атпан са̄вит са̄всыр нё̄т­мил о̄лы.
12211,Тыгыл хо̄тхуй­плов нё̄тмил хӯрум та̄л ювле хультум порат щё̄­питаве̄сыт.
12212,2020 та̄лт «Югра ма̄т яныгме̄­гум» нампа проект хосыт онтоловхуйплов со̄тыра ще̄мьят мӯйлуп­сал майве̄сыт.
12213,Тувыл «Югорский семейный капитал» нё̄тмил хосыт ань са̄внув олн ойтаве.
12214,Ты тэ̄ла щирыл ва̄т нупыл нёлолов со̄тыра арыгтем э̄лумхо̄лас нё̄тве̄сыт.
12215,О̄йттур э̄тпос о̄выл хо̄­талныл «Омаг е̄мтэ̄гум» нампа нё̄тмил нэ̄пак щё̄­питавес.
12216,"Ты нэ̄пак та̄р­витыӈ о̄лупсал о̄лнэ нэ̄т, хотьют ня̄врам самын паттуӈкве ка̄сащи, тав нё̄туӈкве патаве."
12217,Ты тэ̄ла ма̄гыс соцзащита колн заявка-нэ̄пак хансуӈкве э̄ри.
12218,"Кит нэ̄г тамле нэ̄па­кыл ань майвесы̄г, хо̄т нэ̄квет иӈ минэ щирыл о̄лэ̄гыт."
12219,Николай МЕРОВ
12220,"Ре̄гыӈ туи пора ювле та хультыс, ань со̄рни оспа таквсы пора ёхтыс."
12221,"Кон мощ ащирмаӈнувег е̄мтыс, то̄ванакт раквсам па̄сги манос хотты ма̄т хо̄тал палыт раквуӈкве ве̄рми."
12222,"Лӯптаӈ йӣвыт хорамыӈ лӯптаныл ёл-патыглāнтэ̄гыт, во̄р янытэт такем хорамыӈыг е̄мтэ̄гыт."
12223,Тувле нупыл сунсым нас ща̄гтэ̄гын.
12224,"Ос таквсыг ма̄хманув са̄в рӯпата о̄ньще̄гыт, туи сыс тэ̄пкант янмалтан тэ̄нутаныл хот-выганыл, во̄рн пил ва̄туӈкве ос па̄кв атуӈкве ялапа̄лэ̄гыт."
12225,Тох хоса тэ̄лы кастыл со̄пас ва̄ре̄гыт.
12226,"Тувыл тэ̄пкананылт манса̄вит овощит ос пил ва̄тсыт, таияныл тэ̄нутыт па̄йтсыт, хоты овощит ма̄к щирыл янмалтаӈкве э̄ри, та урыл нэ̄т та̄нки халанылт потыртэ̄гыт."
12227,Ос ӯсыӈ манос па̄влыӈ ма̄т касылыт о̄лыглан порат ва̄рум рӯпатаныл суссылтыяныл.
12228,Ты накт Белоярский ӯс намхо̄талэ янытлан ма̄гыс са̄всыр мероприя­тият ва̄рыглаве̄сыт.
12229,"Акв касыл «Дары осени» намаим о̄лыс, тот Бело­ярский районт «Югра лылые̄п» ассоциацият пуӈктотнэ нэ̄, Ирина Фирсова, сосса ма̄хум касуӈкве во̄выгласанэ."
12230,Ма̄нь па̄вылт о̄лнэ хо̄т­пат ищхӣпыӈ ут хосыт касуӈкве ве̄рмысыт.
12231,Та̄н та̄нки па̄йтум тэ̄нутаныл «рецептыт» хассыт ос хурин по̄слым касылын ке̄тсаныл.
12232,Ань Белоярскийт «Нуви-Ат» са̄в мирыт ак­ван-атхатанэ колт «Дары осени» ярмарка рӯпитас.
12233,Ма̄хум та̄нки янмал­тан тэ̄­нутаныл сус­сыл­тасыт ос тыналасыт.
12234,То̄нт касылыт каснэ хо̄тпат пуссын яныг пӯмащипа ла̄тӈыл ла̄вве̄сыт ос грамота-нэ̄пакытыл майве̄сыт.
12235,Тох ищхӣпыӈ ут хосыт суссылтам ос «рецепт» потраныл ма̄гыс «Пилыт ос овощит» нампа номи­нацият Пашторы па̄вылт о̄лнэ Татьяна Кирилло­вна Лельхова ос Вера Терентьевна Данилова э̄сгувесы̄г.
12236,"Татьяна Лель­хова ревень ос свекла овощнил атыӈ тэ̄нут ва̄рыс ос ты урыл потыр хансыс, хумус ва̄раве."
12237,"Вера Данилова хумус овощит тэ̄лы порат ём­щакв уральтым о̄ньщавет, ты ва̄рмалит о̄вылтыт потыртас."
12238,Нэлли Григорьевна Пичерская ос Валентина Дмитриевна Ирган Ванзе­ватныл о̄лнэ нэ̄г ос Зоя Никоновна Тарлина Касумныл «Осенняя фан­тазия» номинацият янытлаве̄сыт.
12239,Валентина Ирган кабачок овощныл ща̄нька-ня̄нь ва̄рнэ урыл хансыс.
12240,"Зоя Тарлина со̄сныл ща̄й па̄йтыс, сыре-сыр лӯптал хорамыӈ суссылтап ва̄рыс."
12241,Ванзеват па̄вылт о̄лнэ нэ̄ Руфина Прокопьевна Гришкина «Осенняя ком­позиция» номинацият э̄сгувес.
12242,Нэ̄ такви колэ по̄хат подсолнух лӯптат янмалтам.
12243,«Всей семьей на даче» намаим тэ̄лат Надежда Алексеевна Гришкина янытлавес.
12244,"Тав Тугияны па̄вылт о̄лы, ще̄мьятэ ёт акваг пил ва̄тэ̄гыт, картёпка янмалтэ̄гыт ос ӯйхуланыл ма̄гыс пум са̄гре̄гыт."
12245,Полноват па̄вылт о̄лнэ нэ̄ Людмила Николаевна Костина хорамыӈ лӯптат акваг янмалты.
12246,"Са̄всыр лӯптал тав хорам ва̄ри ос хотьютын мӯйлупты, тох ма̄хумн ща̄гт ва̄ри."
12247,Тав ань «Цветы на даче» номинацият э̄сгувес.
12248,Ань тэ̄лы кастыл па̄йтым тэ̄нутыл ма̄хма­нув маткем та о̄лэ̄гыт тах.
12249,Тамара МЕРОВА
12250,"Максим Горький тамле ла̄тыӈ ла̄выс: «Ка̄тыл хурит по̄слын хо̄тпа – о̄лнэ ма̄, тав паляге, самаге ос сыме щирыл ва̄ве, тав о̄лум нотэ хурит по̄слы»."
12251,"Ань Константин Анатольевич Резидент хурит по̄слын о̄йка ху­риянэ ос йӣвныл ман лувныл щаквщин пормасанэ суснэ порат, ты ва̄р­малит ма̄н та̄ра-паттыянӯв."
12252,"Тав сака ёмас э̄лумхо̄лас, по̄слуӈ­кве нё̄тнэг ха̄сы, округувт тав Ха̄льӯс па̄вылт о̄лы."
12253,К.А. Резидент ма̄нь таквсы э̄тпос онтолов хо̄талт Винница ӯст (Украина ма̄) самын патыс.
12254,Тав Салехард ӯст культура ос искусство училище а̄стлас.
12255,Ха̄льӯсн 1981 та̄лт ёхтыс.
12256,"О̄влэ̄т Ха̄льӯс хӯлыт тэ̄нутыг ва̄рнэ колт рӯпитас, тувыл промкомбинатыт сувенирный цехыт пуӈк­тотнэ хо̄тпаг о̄лыс."
12257,Ётыл 1988 та̄лт куль­ту­ра район­н­ый отделт ка̄тыл хурит по̄слын хо̄т­паг паттувес.
12258,"Ос «Берёзов­ский районный Дом куль­туры» колт 1996 та̄л па̄сныл рӯпи­таӈкве патыс, тот художник-де­кораторыг о̄лыс."
12259,"Ты рӯпа­татэ сака э̄руптастэ, ёмасыг ос сымыӈыщ ва̄рыстэ."
12260,Дом культуры колт щё̄­питан ялпыӈ хо̄талыт тав та̄лэ ат ва̄ры­главет.
12261,Константин Анатоль­евич э̄ргын-йӣквнэ кол­накыт ос суссылтапыт ак­ваг ма̄щтырыг хорам­ты­янэ.
12262,"Тот йӣвныл ман лувныл вāрим порма­сытыл хорамты, живо­пись ман графика щирыл хурит тув по̄слы."
12263,"О̄йка по̄слум нё̄тнэ хуриянэ Ха̄льӯс районт, Юграт о̄лнэ ма̄хум коныпал Екатеринбург ос Тюмень ӯст ва̄вет."
12264,2009 та̄лт тӯяг Ха̄льӯс йис пормасыт акван-атнэ музейт тав «Пейзажные мотивы» нампа суссыл­тап щё̄пита̄лыс.
12265,Ос 2018 та̄лт аквта музейт «Жил-был художник» нампа по̄слум хуриянэ суссыл­тас.
12266,"Тав по̄слум хуриянэ̄т ма̄хум нё̄тнэ ма̄-витув ка̄саласыт, лӯима̄ сака э̄руптым по̄слыстэ."
12267,"Тувыл йӣвныл ос лувныл щаквщим пормасыт, живопись ос графика по̄слын утанэ̄т лӯима̄ о̄лупсав  щар ёмщакв на̄ӈки."
12268,"Константин Анатоль­евич сака нёмса э̄лум­хо̄лас, такви рӯпататэ урыл ла̄ви: «Ам хуриянум ёмас номт о̄щнэм порат ва̄риянум, таима̄гыс та̄н тох сусхатэ̄гыт»."
12269,"2001 та̄лт тав Ха̄льӯс район па̄лыл почётный грамо­тал майлувес, мо̄т яныт­лан нэ̄пакыт о̄с о̄ньщи."
12270,2008 та̄лт округ ярмар­кан пор­масыт суссылтан ос тыналан ма̄гыс ёхта­лас.
12271,То̄ва хуриянэ 2009 та̄лт Москват о̄лыг­лам суссылтапын тоты­гласанэ.
12272,Тувыл 2018 та̄лт Ха̄льӯс 425 та̄лэ то̄влуме кастыл «Город мастеров» нампа фестивалит рӯ­питас.
12273,Марина Табун ке̄тум потре ма̄ньщи лāтӈыл Тамара МЕРОВА хансыстэ
12274,Ты накт Сургут ӯст ос районэ̄т Россия са̄в ма̄ныл акван-атхатыглан форум о̄лыс.
12275,"Рущ щирыл тав «Вместе – ради детей» намаим о̄лы, ос тамле нак XII щёс ва̄рыглавес."
12276,"Ка̄сыӈъе̄мт тот ня̄врамыт палт та̄рвитыг о̄лыглам са̄всыр тэ̄лат та̄ра-паттыглавет, ос та̄наныл щё̄питан ма̄гыс аквъёт номсахтэ̄гыт."
12277,"Тамле ханищтап Москва па̄лыл ва̄рыглавес, ня̄вра­мыт та̄рвит о̄лупсан лик­мегы̄т ке ос тот та̄наныл нё̄тнэ Фонд-кол о̄лы."
12278,Пуссын ты тэ̄лат хосыт Марина Владимировна Гордеева пуӈктоты.
12279,Ос ка̄сыӈ российский субъектыт мирн нё̄тмил ва̄рнэ департаментыт та̄н ётаныл юрщхатым рӯпитэ̄гыт.
12280,Ань ты та̄л Юграт ак­ван-хо̄нтхатыглам нака­ныл та̄н «Новые решения для благополучия детей» намтысаныл.
12281,Таима̄гыс Сургут ӯсн Россия яны­тыл 65 са̄всыр ма̄ныл ос 42 миркол ӯсытныл мӯй хо̄тпат ёхталасыт.
12282,Ня̄врамаквет пуста̄гыл ос щуниӈыг о̄лнэ̄ныл кастыл та̄н сыре-сыр тэ̄­лат о̄вылтыт во̄ртур э̄тпос 7 хо̄талныл ос 10 хо̄талэ мус рӯпитасыт.
12283,Нила хо̄талыт сыс ва̄­рум рӯпатаныл мо̄т ма̄­хум ищхӣпыӈ ут хосыт сунсуӈкве ве̄рмысыт.
12284,"Ма̄хум потыртан ма̄гыс е̄ӈта пасан ва̄тан акван-атхатыгла̄лсыт, пуссын та̄рвит ва̄рмалит та̄ра-паттысаныл."
12285,То̄ва кӯщаит Сургут ӯст а̄гмыӈ-мосыӈ ос сакватахтам хо̄тпат о̄щнэ центрын тотыгла­ве̄сыт ос та ма̄хум ёт ва̄йхатасыт.
12286,"Манхурип пусмалтан ищхӣпыӈ утыл ёвтве̄сыт ос хумус пус­малтавет, таи суссыт."
12287,Тувыл Сургутский район Барсово па̄вылт «Инновации – детям» нампа ма̄щтырлан щё̄сыл щё̄пита̄лве̄сыт.
12288,Тот э̄лын о̄лнэ ще̄мьят манхурип нё̄тмилыл ва̄равет ос о̄вылн патум ня̄врамыт о̄лупсаныл урыл потырта­сыт.
12289,Сосса ма̄хум ще̄мьят о̄лупсаныл Русскинский па̄вылныл «Этноград» нампа колныл суссылта­ве̄сыт.
12290,"Ты форумт о̄лыглам ханищтапыт ка̄сыӈ хо̄тпа
www.forum-detyam.ru
."
12291,ищхӣпыӈ ло̄псыт хо̄н­туӈкве ве̄рмыс.
12292,Тувыл са̄всыр ля̄ххалыт ань о̄с тот ловиньтаӈкве ро̄ви.
12293,Марина Гордеева такви фонд-колэ урыл тох ла̄выс: «Ма̄н фондув 13 та̄л рӯпиты.
12294,Та сыс ма̄н акван-юрщхатым ос акван-нё̄тхатым ёмас о̄лнэ хо̄тал ка̄сыӈ ще̄­мьятн кинсэ̄в.
12295,"Ма̄н са̄в ня̄врамыӈ ще̄мьятын нё̄тэ̄в, ня̄врамаквет пус­та̄гыл вос янмалтаве̄сыт, нэ̄мат та̄рвит ос нуса ул вос ва̄сыт."
12296,"Тувыл демография тэ̄­лат кастыл ма̄н 2027 та̄л мус э̄рнэ программа хассӯв, таит ма̄кыг ва̄рнэ̄в ма̄гыс пуссын аквъёт рӯ­питаӈкве патэ̄в»."
12297,"Округт мирн нё̄тмил ва̄рнэ департамент-колт рӯпитан кӯщай нэ̄ Тереза Пономарёва ла̄выс, Югра янытыл а̄гмыӈ-мосыӈ ос сакватахтам хо̄тпат ма̄гыс нёлолов центрыт о̄лэ̄гыт."
12298,Ань та̄н ётаныл рӯпитан ма̄гыс йильпи проект хассыт ос сӯкыр э̄тпосныл тав щире̄тыл рӯпитаӈкве патсыт.
12299,Тамле а̄гмыӈ э̄лумхо̄лас ёт та̄н самын патнэ па̄сыл ос а̄тимыг е̄мтнэ мус акваг та̄наныл уральтым ос пусмалтым о̄ньщуӈкве патыяныл.
12300,Та щирыл та̄н аквтох ОВЗ яныг хо̄тпат ёт о̄с рӯпитэ̄гыт.
12301,Ты коныпал матыр-а̄ти ва̄руӈкве та̄­наныл ханищтыяныл ос ётыл хо̄т рӯпатал кинсавет.
12302,"Югра ма̄в мо̄т мир э̄лы-па̄лт мощ э̄сгувес, тыт ка̄сыӈ та̄л са̄в ня̄в­рам самын паты, са̄в ня̄в­ра­мыӈ ще̄мьят тыт о̄лэ̄гыт."
12303,"Тувыл аутизм а̄гм о̄щнэ ня̄врамыт ос а̄гмыӈ-мосыӈ, сакватахтам хо̄т­пат ёмщакв пусмалтым о̄ньщавет."
12304,"Ня̄врамыт ёт потыртан «телефон доверия» рӯпиты, та̄н та хосыт ёмщакв о̄лнэ накыл хӯлтавет."
12305,Ос юи-о̄выл хо̄талыт Россия янытыл рӯпитан тамле 38 колыт дипло­мыл мӯйлуптаве̄сыт.
12306,"Тот 26 са̄всыр номинацият халт округув «Выбираю успех!», «В кругу семьи!», «Мастер доверия», «Лучшее IT решение» ос «Лидер выставочных коммуникаций» ла̄ввес."
12307,"Тувыл «Fashion ШОУ» акв проект но̄х-патыс, тот Елена Скакун, Андрей Каширин ос Алена Немчинова а̄гмыӈ-мосыӈ ос сакватахмат хо̄тпат ма̄гыс хорамыӈ маснутыт ю̄нтсыт ос та̄нанылн ты маснутыт мастым мирн суссылтасаныл."
12308,Супанылт сосса ма̄хум хансат ос округув са̄всыр бренд-лāтӈыт о̄лэ̄гыт.
12309,Тамара МЕРОВА
12310,Ма̄ньщи нэ̄г-хумыг Светлана Николаевна ос Валерий Владимирович Хозумовыг Ха̄льӯс район Ло̄пмус па̄вылт о̄лэ̄г.
12311,"Туи Ло̄пмусн ялмум порат, тэ̄н колэ̄н щалтсасум, ӯнлахо̄лсӯв, потрамасӯв."
12312,"Пе̄с ма̄хманув ка̄стысанув, яныгмам порав номылматыгла̄лыслув."
12313,"То̄нт па̄выл ма̄хманув пуссын ма̄ньщи ла̄тӈыл потыртасыт, оманув ма̄ньщи супыл о̄лсыт."
12314,"Кос хоталь щалтэ̄в – ла̄пкан, почтан манос пӯльницан, туп ма̄нти ла̄тӈув суйтыс, та мовиньт, та о̄щхуль, ма̄н тох яныгмасӯв."
12315,Светлана Николаевна Потрасуй па̄вылт самын патыс.
12316,На̄н ань э̄лаль тав потре ловиньтэлы̄н.
12317,– Ане̄квам Хуринова Вера Ло̄пмус нэ̄ о̄лыс.
12318,"А̄пщи о̄ньщас, Макщум."
12319,Та̄н коланыл па̄выл котильт ӯнлыс.
12320,"Омам Матрёна Ивановна Таратова, такви о̄парищ наме Чукопеликова."
12321,"Ныюм Александра Ивановна, о̄йкатэ щирыл Остерова о̄лыс."
12322,"Омам кит каӈк о̄ньщас – Илья ос Николай, сас войнан тотыглавесы̄г."
12323,"Акиягум юв ат та ёхталасы̄г, нэ̄матыр ла̄тыӈ а̄тим о̄лыс."
12324,Ётыл ане̄квам тэ̄н ма̄гсылэ̄н пенсия-олн вуйлас.
12325,"Колта̄глувт ма̄н хо̄т ня̄врам о̄лсув, ам ань амттем хультсум."
12326,Лида увщим ня̄враманэ ёт ос Ваня каӈкум пуссын Кульпаст о̄лсыт.
12327,"– Светлана Николаев­на, школат наӈ хо̄т ха­нищтахтасын?"
12328,"– Кульпаст ханищтах­тасум, интернатт о̄лсум."
12329,"Хунь о̄выл классын минасум, ма̄н Посалтыт па̄вылт о̄лсув, Потрасуй­ныл па̄влув алгаль ӯнлы."
12330,"Номилум, таквсы порат интернатын тотве̄сум, тӯйт патыс, я̄ӈк ты по̄ли."
12331,Сахил ос ня̄рал о̄лсум.
12332,"То̄нт интернатыт сака са̄в ня̄врам о̄лыс – Саран­па̄выл, Ло̄пмус, Сортыӈъя ос мо̄т па̄влытныл ха­нищ­тахтуӈкве тотыг­лаве̄­сыт."
12333,Омам Потрасуй зверо­фермат рӯпитас.
12334,"Па̄вылт ма̄ньщи мир са̄в о̄лыс, ла̄пка, школа о̄лыс."
12335,"Тувыл звероферма Кульпасн тотвес, ма̄н тув ва̄нтлы­сӯв, омав э̄лаль тот рӯпи­тас."
12336,"Ам школа а̄стламум юи-па̄лт, о̄с зверофермат рӯпитасум."
12337,Ос трудовой книжканувт ты урыл нэ̄­матыр хансым ат о̄лыс.
12338,"Та нэ̄паканув рӯпата колувт нас о̄щве̄сыт, нэ̄матыр тув ат хансыглавес."
12339,"Ётыл ам рыбоучастокн пат­ха­тыгласум, та та̄ланум тай хан­сыг­ла̄л­ве̄сыт."
12340,О̄йкам ёт Кульпаст акван-хо̄нтхатсуме̄н.
12341,"Тав Ло̄пмусн таӈхыс, тыг та йисме̄н."
12342,"Ане̄квам хоса о̄лыс, ма̄нь порат тав палтэ тотыглаве̄сум, хунь хум вāрсум, тыг та о̄л­мыг­тасум."
12343,"Ме̄н лув, мис акваг янмалтасме̄н, пум ва̄рсуме̄н."
12344,"Ань ат о̄ньщи­ме̄н, пуссын холтсанме̄н."
12345,Светлана Николаевна о̄йкатэ Валерий Влади­мирович Ло̄пмус па̄выл хум.
12346,Тав а̄тятэ Влади­мир Устинович Хо̄рыӈ­па̄вылныл о̄лыс.
12347,"Валерий Владимиро­вич тох потыртас:
– А̄тям колта̄гыл ма̄хманэ ётыл Пупйисум па̄вылт о̄лсыт, тав тот яныгмас."
12348,"О̄пам Устин Викторович Хозумов яныг хо̄нтын ялыс, юв ёхталас."
12349,"А̄тям потырта̄­лыс, пуки­хӯрге а̄гмыӈ олыс, опера­циял ва̄рыглавес, мощ о̄лыс, а̄тимыг е̄мтыс."
12350,Ам о̄пам палт ля̄хтхата­сум.
12351,"Щаще̄квам Татьяна Михайловна, такви о̄парищ наме Гоголева, О̄лттумп па̄вылныл о̄лыс."
12352,"То̄нт хум хо̄тпат тувле нупыл хӯл алыщлаӈкве ке̄тыглаве̄сыт, о̄пам ёт тот акван-хо̄нтхатсы̄г."
12353,"Кит пыг янмалтасы̄г, а̄тям ос Кузьма каӈке."
12354,Акв пыге̄н ма̄нь порат а̄тимыг е̄мтыс.
12355,"Щаще̄квам хоса о̄лыс, Пупйисумт ёл-щё̄питавес."
12356,– Оман хотыл о̄лыс?
12357,"– Омам Елена Констан­тиновна Ме̄сыг па̄вылныл о̄лыс, такви о̄парищ наме Юрьева."
12358,"Па̄выл ма̄хум пуссын Кульпасн тотве̄сыт, тав тот яныгмас, тувыл а̄тямн ха̄йталавес."
12359,"Омагм-а̄тягм хо̄т ня̄врам янмалтасы̄г, ам щар яныг."
12360,"Валерий Владимиро­вич ос Светлана Николае­вна ла̄ве̄г, яныгмаме̄н порат, колта̄гыл ма̄хманэ̄н юн акваг ма̄ньщи ла̄тӈыл потыртасыт."
12361,"Ты йис ма̄хум ань та̄нти маснутаныл мо̄рсыӈыщ масыглыяныл, ма̄ньлат хо̄тпат ща̄нь ла̄тӈыл ат потыртэ̄гыт."
12362,Ло̄пмус па̄вылт ань Светлана Николаевна такте̄т ма̄ньщи супыл о̄лы.
12363,"«Лӯима̄ сэ̄рипос» газета тэ̄н палтэ̄н ёхталы, ловиньта̄лэ̄г."
12364,"Ты я̄тил ма̄ньщи хо̄тпагн ма̄н са̄в ёмас, сымыӈ ла̄тыӈ ла̄ве̄в."
12365,"Пус ка̄т, пус ла̄гыл вос о̄лэ̄г, На̄й-О̄тыранэ̄н вос ӯргалаве̄г!"
12366,Светлана РОМБАНДЕЕВА
12367,Ма̄н хосат та̄гыл «Земля предков» нампа музейт рӯпитан хо̄тпат ёт ва̄йхатэ̄в.
12368,"Та̄н музеяныл Екатеринбург ӯсныл 36 ве̄рыстат, Щитовский я̄ ва̄тат о̄лы."
12369,Тот Алексей Викторович Слепухин ос Наталья Юрьевна Бердюгина кӯщайлахтэ̄г.
12370,Тэ̄н «Команда Искателей Приключений» нампа туристыт яласан лё̄ӈхыт щё̄питасы̄г ос та сыс лӯсум ма̄ньщит о̄лупсаныл урыл ма̄хумн потыртэ̄г.
12371,Во̄ртур э̄тпос юи-о̄выл хо̄таланэ̄т тэ̄н «Наследие древних людей глазами современных творцов» намаим акв пӯмыщ ха­нищтап ва̄рыгласы̄г ос са̄в ма̄ныл ма̄хум мӯйлуӈ­кве во̄виньта̄лсы̄г.
12372,Тамле тэ̄ла мо̄лты та̄л о̄выл щёс ва̄рыглавес.
12373,"То̄нт акван-атхатам ма̄ньлат ма̄хумн йис порат по̄слым ка̄тпо­сыт суссылтаве̄сыт, акв­тох сыре-сыр щуртмилыт ханищтасыт ос тувыл я̄ӈк­то̄р тармыл та̄нки сыре-сыр по̄сыт щуртсыт."
12374,Яныг хо̄тпат хуньт та̄н­ки о̄лнэ ма̄наныл ляпат нё̄рыт халт йис ка̄тпосыт ка̄саласыт.
12375,Ос та̄наныл ёмщакв ханищтан ма̄­гыс «Культурное просве­щение» нампа Сверд­ловский область па̄лыл общественный кол кина щё̄питас.
12376,Ань та ма̄т «Земной пояс» нампа по̄слым кина ма̄хумн суссылтасыт.
12377,"Ты накт та̄н «Уральские писаницы: путеше­ствие по реке Реж» кина щё̄пи­тэ̄гыт тах, мо̄т ма̄т хо̄нтум по̄­сыт суссыл­тэ̄гыт ос юи-о̄вылт ты ханищтап урыл потыртэ̄гыт."
12378,"Ань акв ӯщлахтын хо̄талт ма̄хум ще̄мьяӈ та̄­гыл, нас ма̄ньлат хо̄тпат «Земля предков» музейн ёхталасыт ос хо̄тал палыт тот матыр-а̄ти пӯмщала­сыт."
12379,"О̄влэ̄т пуссын мӯй ма̄хум ёт Алексей Слепу­хин пащалахтас, та̄на­нылн щё̄питан касыл урыл потыртас ос жюри хо̄тпат ёт ва̄йхатас."
12380,"Тувыл пуссын, ма̄н округувныл Урай ӯсныл ёхталам хо̄нтаӈ ма̄ньщи нэ̄ Ольга Фомичёва ёт, Хо̄тал но̄х-нэ̄глын е̄р нупыл по̄йк­щасыт."
12381,Тав со̄с косамтас ос «А̄лпыл сэ̄рипос» э̄рыг э̄ргыс.
12382,Та юи-па̄лт мӯй ма̄хум ла̄кква-уртхатым ка­суӈкве та о̄вылтахтасыт.
12383,Акв пāлэ̄т ма̄нь ня̄вра­мыт ос то̄ват ща̄няныл-а̄щаныл ёт йис по̄с хольт та̄нки номылматам хурит по̄слысыт.
12384,Мо̄т пāлэ̄т ма̄ньлат хо̄тпат яныг то̄р тар­мыл «граффити» щирыл са̄всыр хурит по̄­слуӈкве патсыт.
12385,Ос та̄н ха­ланылт УрФО са̄в ма̄ныл ёхтум ма̄щтыр хо̄тпат пасана­ныл ӯнттуве̄сыт ос та̄н тот матыр-а̄ти щаквщисыт.
12386,Тобольск ӯсныл Мин­салим Валиахметович Тимергазеев ос э̄кватэ̄ Ирина Владимировна Вишняк­ова ёхталасы̄г.
12387,Тэ̄н лувныл сувени­рыт ва̄руӈкве ма̄хум ханищ­та­са­нэ̄н.
12388,"Рāкытныл порма­сыт ва̄руӈкве та̄н Елена Валерьевна Черна­в­скаян, Владимир Алек­сандро­вич Самойло­вын, Светлана Вале­рьевна Масли­кован ос Нина Фёдоровна Бур­га­нован ханищ­таве̄сыт."
12389,Югра ма̄ныл кит ма̄щ­тыр хо̄тпаг Анатолий Васильевич Вадичупов ос Анатолий Николае­вич Брусницин во̄винь­та̄лвесы̄г.
12390,Анатолий Ва­ди­чупов йӣвныл ва̄рум шах­матыт ос сыре-сыр голо­воломка-ёнгынутыт тув тотыглас.
12391,"Ам сус­мумт, та ёнгыт пӯмща­лан хо̄т­пат маткем тот та капыртасыт."
12392,"Ла̄ве̄гыт, тамле а̄мщит хо̄т ищхӣ­пыӈ ло̄псыт хан­сым вос о̄лнувыт."
12393,"Анатолий та̄на­нылн ла̄­выс, тох ат ро̄ви, ка̄сыӈ хо̄тпа такви вос ном­сахты."
12394,"Тувыл кит а̄гииг Анастасия ос Наталья ты касыл урыл китыгла­сагум, тэ̄н потыртасы̄г: «Ме̄н Екатеринбург ӯсныл тыг ёхтысаме̄н, тот ма̄ньлат архитекторыт акван-атхатнэ клубын ялантыме̄н."
12395,"Тыт юртанув ёт акв колнак хумус йис порат о̄лум э̄лумхо̄лас а̄лпыл но̄х-ква̄лы ос хо̄тал палыт маныр ва̄ри, тамле хурил по̄слыслӯв."
12396,"Ма̄навн тыт сака пӯ­мыщ, о̄лупсат о̄лыглам то̄ва накыт аквтуп хащ­тāлыг о̄лэ̄гыт, тыт ань та̄наныл ёмщакв та̄ра-паттыянӯв."
12397,"Ань ва̄глӯв, хумус рāктыл матыр по̄щгаве, а̄канит ю̄нтавет, лувныл ман йӣвныл пӯ­мыщ ёнгынутыт вāра­вет."
12398,"Тыт щё̄с арыг­кем ты ӯн­лыме̄н, пӯмыщ голово­ломка ханьщуӈкве ат ве̄рмиламе̄н."
12399,"Тахольт лӯима̄ мирыт пе̄с нака­ныл ат ёрувлыяныл, но̄х-во̄рмалтыяныл, ма̄навн суссылтэ̄гыт ос ханищтэ̄­гыт."
12400,"Тувыл тыт таи ёмас, а̄гмыӈ-мосыӈ, сакватах­там хо̄тпат о̄с тыг то­тыг­лавет."
12401,"Та̄н аквтох по̄слэ̄­гыт, матыр-а̄ти ва̄руӈкве ханищтавет."
12402,Ма̄н тыт рӯпитан хо̄тпатн яныг пӯмащипа ла̄тыӈ ла̄ве̄в ос тыг тамле ханищта­пын ёхталаӈкве патэ̄в».
12403,"Ты музейт ань а̄гмыӈ-мосыӈ, сакватахтам хо̄т­пат ма̄гсыл я̄нас упорна-колнак ӯнттувес, а̄гит та кол хурил по̄слысаныл."
12404,То̄ва ще̄мьят тамле ня̄в­раманыл о̄с тыг тотыг­лыяныл.
12405,"Та̄нанылн тыт пӯмыщ, во̄р ма̄т о̄лнэ̄ныл сыс о̄выл щёс са̄лыт ка̄­салэ̄­гыт, ма̄ньщи ма̄хум о̄луп­саныл о̄вылтыт пот­рыт хӯнт­лэ̄гыт."
12406,"Тувыл музейт хӯрум лунт, кит а̄мпыг, катит, Рома козёл, сэ̄мыл ӯринэ̄ква о̄лэ̄гыт."
12407,Та̄наныл пуссын тыттуӈ­кве ос та̄н ёта­ныл по̄слахтуӈкве ро̄ви.
12408,Таквсы Екатерин­бург ман Верхняя Пышма ӯсыгт о̄лнэ ще̄мьят тув ма̄нь яплакат тотэ̄гыт.
12409,"Са̄лытн, насати, такем то̄втащ­ла­вет."
12410,"Ань ня̄врамыт касылыт палт Лада Максимова пуӈктотыс, тэ̄н Н.Ю. Бер­дюгина ёт пуссын хурит суссанэ̄н."
12411,"Щар ма̄ньнув а̄гирищит-пыгрищит халт Дима Ильясов «Моя жизнь, моё племя» по̄слум хуритэ ма̄гыс э̄сгу­вес."
12412,"Мо̄т рӯпатат халт Марина Кузнецова са̄лыт по̄слум, Настя Корниченко йис пора олимпиада касыл по̄слыстэ."
12413,"Мо̄т каснэ ня̄в­рамыт о̄с янытлаве̄сыт, ка̄сыӈ а̄ги ман пыг по̄слум хуриянылт пӯмыщ йис накыт о̄щсыт."
12414,"Тувыл Голубевыт, Пономарёвыт, Токаревыт ще̄мьят пус­сын мӯйлупсал майве̄сыт."
12415,Мо̄т ёхталам ма̄ньлат пыгыт ос акв а̄ги «граф­фити» щирыл йильпи хурит по̄слысыт.
12416,Та̄н ёта­ныл «Урал Культур» ла̄п­каӈ кӯщай хум Алексей Малахов ос музейныл Игорь Гарбузов рӯпита­сыт.
12417,"Тот о̄выл местал Данил Убиенных майвес, тав э̄лумхо̄лас ма̄-вит юртыӈыщ о̄лнэ щирыл хури по̄слыс."
12418,Китыт мес­тал Егор ос Евгений Про­хоровыг наманэ̄н ла̄вве­сы̄г.
12419,Тэ̄н йис пора о̄лупса йильпи щирыл по̄слум хурит суссылтасы̄г.
12420,Хӯр­мит места Анна Бахирева ос Богдан Бархатдинов халэ̄нт уртыстэ̄н.
12421,"А̄ги по̄слум утэ «Нейвинская история» намаим о̄лыс, пыг пе̄с о̄лупса комиксыт хольт по̄слыстэ."
12422,Яныг я̄ӈкто̄рыт тармыл по̄слым хурит ань музейт хультэ̄гыт.
12423,"Тув ёхталан мӯй ма̄хумн вос сунсавет, пӯмщалавет тах."
12424,"Ма̄н сāв тэ̄лат тот та̄ра-паттысӯв, ты урыл мо̄т щёс иӈ хан­сэ̄в."
12425,Тамара МЕРОВА
12426,Россиявт о̄лнэ мощщаг хультум сосса мирыт э̄рнэ нэ̄паканыл Москва ӯсн Федеральный агентство по делам национальностей колн акван-атнэ о̄вылтыт ма̄н «Лӯима̄ сэ̄рипос» газетавт хансыгласув.
12427,Ты тэ̄ла 2021 та̄л я̄ӈк на̄тнэ э̄тпосэ̄т о̄вылтавес ос 2023 та̄л мус ва̄руӈкве патаве.
12428,Э̄рнэ нэ̄пакыт МФЦ (Многофункциональный центр) колт пирмайтавет.
12429,Ты э̄тпос 3 хо̄талэ̄т Ханты-Мансийск ӯс МФЦ колн ӯст о̄лнэ сосса ма̄хум акван-атыглаве̄­сыт.
12430,"Ты хо̄нтхатыглап тох намая̄лвес: «Впиши себя в Реестр коренных народов!» Ӯст о̄лнэ «Югра лылыеп» организацият рӯпитан ка̄ркам нэ̄квет ма̄хманув та̄н ты тув во̄­виньта̄лсаныл, ань ма̄нти мāньщи супанув но̄х вос масы­янув, э̄рнэ нэ̄пака­нув ёт вос выганув."
12431,"Тув ёхтысув, нэ̄пака­нув суссылтасанув, зая­в­ление-нэ̄пак хассув."
12432,"Ля̄х­хал тотнэ хо̄тпатн кинан по̄слувесӯв, ла̄ве̄гыт, э̄лын о̄лнэ ма̄хманувн вос ка̄­салаве̄в, хумус ма̄н тыт нэ̄паканув э̄л-ке̄тыя­нув."
12433,"Та̄н о̄с тах МФЦ колн вос ялэ̄гыт, наманыл акв нэ̄­па­кын хаснэ ма̄гыс э̄рнэ доку­ментаныл вос сус­сыл­тыяныл."
12434,"Та хо̄тал тув ты ма̄тт рӯпитан сосса хо̄тпанув ялсыт – «Югра лылые̄п» организация, «Ханты ясаӈ» ос «Лӯима̄ сэ̄рипос» газетаг ва̄рнэ хо̄тпат, «Лылыӈ со̄юм» колт ня̄врам ханищтан ма̄хум, «Хо̄тал» («Солнце») театр, А̄с-угорский институт, ЮГУ колт ханищтан хо̄тпат."
12435,"Э̄рнэ нэ̄паканув тот сусве̄сыт, пирмайта­ве̄­сыт, тувыл э̄лаль тах Россия сосса мирыт реестр-нэ̄пакын акван-тӯлнэ ма̄гыс ке̄тавет."
12436,"«Ханты ясаӈ» газетат рӯпитан ханты нэ̄ Людмила Гурьева тох ла̄выс:
– Ма̄н, ля̄ххал тотнэ ма̄хум, тыг таима̄гыс ёх­тысӯв, э̄лын о̄лнэ сосса ма̄хманув телевизор хо­сыт вос сунсэ̄гыт, ма̄н ань тыт хумус э̄рнэ нэ̄па­канув Москван ке̄тыянув."
12437,"Тувыл та̄н о̄с нэ̄паканыл акван вос атыяныл, МФЦ колн вос тотыяныл."
12438,"Хунь наманыл реестрын ханса­вет, тах хӯл алыщлан ма­нос во̄раян ма̄гыс квота-нэ̄пакыл миӈкве патавет."
12439,"Ам рӯт ма̄хма­нум пе̄с та̄гыл хӯл алыщлэ̄гыт, ам о̄с хӯл алыщланувум, ос кӯщаит ла̄ве̄гыт, ӯст о̄лнэ сосса хо̄тпат квотал ат мивет, туп ма̄нь па̄влытт о̄лнэ ма̄хманув нё̄тавет."
12440,Федеральный агентстват рӯпитан кӯщаит нупыл ты урыл са̄в щёс потырта̄л­сув.
12441,"Та̄н ювле ла̄всыт, хунь сосса мирыт наманыл пуссын акв реестр нэ̄па­кын хансавет, то̄нт тах ущ э̄рнэ тэ̄лат сāкконыг щё̄питаӈкве ве̄рмияныл."
12442,"Ты, атхунь, сака э̄рнэ яныг тэ̄ла."
12443,"Ма̄н, округт о̄лнэ сосса мирыт – ма̄ньщи, ханты ос ё̄рн ма̄хум, наманув Россият о̄лнэ мощщаг хультум мирыт халн хан­са­вет."
12444,"То̄нт тах та̄ра-паты, Юграт манос мо̄т ма̄т ман­са̄вит ма̄ньщи хо̄тпа­нув о̄лэ̄гыт."
12445,"Тувыл кӯщаит ва̄ӈкве па­тэ̄гыт, хотьютн нё̄туӈкве э̄ри, ща̄нь ла̄тыӈ ханищ­тан ос культура но̄х-во̄р­малтан ма̄гыс манах солко̄ви та̄стуӈкве э̄ри."
12446,Нас по̄х хо̄тпа наме реестр нэ̄пакн ат хансаве.
12447,"Ка̄сыӈ хо̄тпа э̄рнэ нэ̄па­канэ щирыл на̄ӈки, тав аман со̄ль ма̄ньщи, эвенк ма­нос ё̄рн хо̄тпа."
12448,Та яныг нэ̄пак капайн туп ма̄к ма̄ньщи э̄лумхо̄ласа­те̄­нув наманыл тӯлавет.
12449,"Тамле тэ̄ла акваг хунь ва̄раве, са̄в тал ювле хульты, тах ма̄хум ва̄ӈкве патэ̄гыт, ань ты 2021 та̄лт Россия янытыл манах сосса хо̄тпа о̄лсыт-хӯлсыт."
12450,Светлана РОМБАНДЕЕВА
12451,Ты та̄л о̄йттур э̄тпос нёлолов хо̄талэ̄т Александр Константинович Матвеев 95 та̄лэ то̄влынув.
12452,"Ты учёный хо̄тпа о̄лмет Урал ма̄ янытэ̄т яласастэ, тав тот о̄лнэ мирыт ёт ва̄йхатас ос я̄т, тӯрыт, нё̄рыт ман урыт наманыл пуссын та̄ра-паттысанэ ос нэ̄пакн хассанэ."
12453,"О̄йка аквтох лӯсум ма̄ньщит палт рӯпитым ялантас, та поратэ ань хурит по̄слым хультыс ос дневник-нэ̄пакет хансым о̄лы."
12454,"А.К. Матвеев намхо̄­талэ̄т ка̄сталан ма̄гыс «Земля предков» исто­рико-этнографический музейт рӯпитан хо̄тпагн, Алексей Викторович Слепухин ос Наталья Юрьевна Бердюгина, суссылтап щё̄питаӈкве номылтасы̄г."
12455,"Тэ̄натэ̄н Татьяна Николаевна Дмитриева нё̄тыс, тав Екатеринбург ӯст Ураль­ский университетт рущ ман мо̄т ла̄тӈыт ханищ­тан кафедрат рӯпиты."
12456,"Нэ̄ Матвеев о̄йка ёт ёмщакв ва̄йхатым о̄лыс, аквъёт лӯсум ма̄ньщит палт ялсы̄г, ос то̄нт Татьяна Николаевна са̄в хурит по̄слыс."
12457,2006 та̄лт Татьяна Дмитриева доктор нам дис­сертациятэ хасме по­рат Александр Матвеев тав рӯпататэ тармыл пуӈктотыс.
12458,"Ма̄н ань во̄ртур э̄тпос ва̄т нупыл онтолов хо̄та­лэ̄т та музейт о̄лмув сыс, А.К. Матвеев о̄выл­тыт щё̄питан суссылтап сунсуӈкве во̄виньта̄лве­сӯв."
12459,О̄йка о̄лупсатэ урыл ма̄навн Татьяна Дмитри­ева потыртас.
12460,О̄влэ̄т тав 1949 та̄лт рущ ла̄тыӈ ос литература ханищтан хо̄тпаг Хабаровский ӯст о̄лнэ интитут а̄стлас ос тувыл Уральский государ­ственный университетт э̄лаль ханищтахтас.
12461,"Тот «топо­нимика» нау­кал пӯмща­лах­туӈкве патыс, са̄всыр мирыт ла̄тӈаныл палт «онома­стика ос этимо­логия» тэ̄лат аквтох пӯм­щалас."
12462,"Тох финно-угор ма̄хум ла̄тӈаныл хӯн­тамлас, ты мирыт о̄лнэ па̄в­ланыл, ӯсыт, я̄т ос тӯ­рыт хумус та̄н ла̄тӈыл лāвве̄­сыт, пуссын нэ̄пакн хассанэ."
12463,Тувыл тав 40 та̄л арыгкем Уральский госу­дарственный уни­вер­ситетыт рущ ла̄тыӈ ха­нищтан ос мо̄т ла̄тӈыт та̄ра-паттын кафедраг пуӈктотнэ хо̄тпаг рӯпитас.
12464,"Учёныит А.К. Матвеев уре̄т тох ла̄ве̄гыт, тав Ураль­ский ономастиче­ский школа ва̄рум хум."
12465,"Университет па̄лыл тав топонимистический экс­пе­дицият щё̄пита̄лыс, са̄в студентыт са̄всыр мирыт ёт ва̄йхатуӈкве ос о̄лнэ ма̄наныл ханищ­таӈкве тотыглас."
12466,Та̄н Свердловский область янытэ̄т яласа­саныл.
12467,"Ты коныпал Пермский, Курганский, Челябинский область то̄ва ма̄т ха­нищтасаныл, ХМАО ос Ямал ма̄н о̄с ёхталасыт."
12468,Ты та̄л тамле яласан экспедициятн 60 та̄л то̄влыс.
12469,Ань ты суссылтапыт ма̄хум Александр Матве­ев 1968-1971 та̄лытыт лӯсум ма̄ньщит о̄лнэ ма̄н ялантам поратэ урыл потыр­тасыт.
12470,"То̄нт Татьяна Дмитриева о̄с тув ялыс, та хольт ма̄ньщиянув хурин по̄слысанэ."
12471,Та по­рат ма̄ньщиянув иӈ са̄лы­яныл о̄ньщим о̄лсыт.
12472,"Учёныит та̄нанылныл са̄в­сыр э̄рнэ ла̄тӈыт китыг­ласыт, карта по̄слысыт, я̄т, тӯрыт, нё̄рыт наманыл ёмщакв хӯлтве̄сыт."
12473,Ты э̄лы-па̄лт ма̄ньщи­янув палт финн-о̄йка Артур Каннисто 1901-1906 та̄лытыт ёхталас.
12474,Тав то̄нт ма̄ньщи ма̄хум о̄лупсаныл та̄ра-паттыс ос са̄в ма̄ньщи ла̄тӈыт нэ̄пакн хансыс.
12475,"Тувыл тав хансум нэ̄паканэ Вуокко Эйрас ос Арто Моисио, кит учёный хо̄тпагн, э̄лаль ханищтаве̄сыт ос 2013 та̄лт «Ма̄ньщи словарь» та̄ратасы̄г."
12476,"Потрыт тот английский ла̄тӈыл хан­сымат, мо̄т хо̄н ма̄хум 30 со̄тыра ма̄ньщи ла̄тӈыт ва̄ӈкве патэ̄гыт тах."
12477,Уральский универси­тетыт наука картотекан 17 со̄тыра сыре-сыр ма̄ньщи ла̄тӈыт акван-аты­мат.
12478,То̄ват нэ̄мхо̄т хансым ат о̄лэ̄гыт.
12479,Тамара МЕРОВА
12480,Сӯкыр э̄тпос 1 хо̄талэ̄т 2021 та̄л Октябрьский район Нягань ӯст сака ма̄нь ня̄врамыт ма̄гыс ясли рӯпитаӈкве о̄вылтахтас.
12481,"«Сказка» нампа ня̄врамыт садикт я̄нас колнак щё̄питавес, намаявес «Кроха»."
12482,Тув ань кит э̄тпосыл яныгнув ня̄врамыт тотыглавет.
12483,"Тамле ма̄нь ня̄врамыт ёт рӯпитан ма̄гыс, вос­питателит я̄нас програ­м­ма хосыт ханищтаве̄сыт."
12484,"Ань ва̄ганыл, хумус та̄­наныл ӯргалаӈкве э̄ри."
12485,"«Сказка» садик кӯщай нэ̄ Нина Линник ла̄выс,  колнаканылт э̄рнэ матыр пуссын о̄лы: уласыт, ня̄в­рам ма̄нигтан ос пе̄рга­та̄лнэ пасан, тыттын мāгыс ула­сыт, са̄всыр ёнгилыт."
12486,Ты ясли ва̄руӈкве садикт рӯпитан нэ̄квет номылматсыт.
12487,"Та̄н ня̄в­раманыл ёт юн о̄лсыт, акваг ла̄всасыт, рӯпитаӈ­кве тахнувыт кос, ос кояныл иӈ ма̄нит."
12488,"Тувыл ка̄р­кам омат э̄рнэ нэ̄па­кыт щё̄пи­тасыт, грант-олн винэ ма̄н ке̄тсаныл."
12489,"Тэ̄ла­ныл но̄х-патыс, ясли ва̄рнэ ма̄гыс 550 со̄тыра солко̄вил ке̄тве̄сыт."
12490,Та олнытыл ясли ко̄лнак ты щё̄питасыт.
12491,"Няганьт о̄лнэ ма̄хум ма̄нь ня̄враманыл яслин миӈкве сака ат тахнэ̄ныл, нас садикн тай тотыглы­яныл."
12492,"Ты тэ̄ла ущ ва̄рвес, то̄ва ат хӯлыгластэ ясли урыл, хотьют ка̄сащи, ня̄враме тув тах хансытэ."
12493,"Нягань ӯст ханищтап ос наука комитет палт пуӈктотнэ хо̄тпа Ирина Ерофеева ла̄выс, ань колыӈ садикн 133 ня̄врам яланты."
12494,Нягань ӯст тамле кит кол о̄лы.
12495,"Ӯс янытыл аквхуйплов садик рӯ­питы, нила колнакытн акв та̄л ос хо̄т э̄тпос то̄влын ня̄врамыт тотыглавет, са̄йт­хуйплов колнакн кит та̄лныл ос хӯрум та̄л яныт а̄гирищит-пыгрищит ялантэ̄гыт."
12496,Места та̄л нэ̄мхотьют ат хультыс.
12497,"Ня̄врамыт ань «Кроха» яслин ӯравет, тынакт тув ма̄нь Тимур, Даша ос Дарий тотыглавет."
12498,Ирина Самсонова потре ма̄ньщи ла̄тӈыг Светлана РОМБАНДЕЕВА толмащластэ
12499,Ты э̄тпос о̄выл хо̄таланэ̄т Белоярский район кӯщай о̄йка Сергей Маненков Касум па̄вылн ялыс.
12500,Тот па̄вылкан ос Мария Кузьминична Волдина нампа нэ̄пак о̄щнэ кол йильпииг щё̄питавесы̄г.
12501,"Сергей Петрович «ВКонтакте» нампа ищхӣпыӈ ло̄псэ̄т Касум па̄вылкан урыл тох хансыс:
– Ты тэ̄ла Югра ма̄т щё̄питым проектыт хосыт ва̄рвес."
12502,"Па̄вылканэ ань татем яныг, нё̄тнэ."
12503,"Ма̄хум тыт ань ня̄враманыл ёт ё̄мыгтаӈкве, ӯщлахтуӈ­кве ве̄рме̄гыт."
12504,"Матыр ялпыӈ хо̄талыт ва̄ре̄гыт те, пус­сын тот мӯйлуӈкве патэ̄­гыт."
12505,"На̄йпосыт ва̄рве̄сыт, сыре-сыр хоса уласыт ӯнттуве̄сыт."
12506,"Пормасыт пуссын ханты хорамы­тыл щуртгалаве̄сыт, по̄с­луве̄сыт."
12507,"Сергей Маненков Касум па̄выл кӯщай нэ̄н Алсу Хасимовна Назырован диплом нэ̄пак мис, ла̄выс, ты янытлан нэ̄пакыл та̄н округ губернатор Наталья Комарован ке̄тве̄сыт."
12508,Па̄вланыл Югра янытыл о̄лум «Лучшая муни­ци­пальная практика» нампа Все­российский конкурс «Укрепление межна­цио­нального мира и согласия» номинациятэ̄т но̄х-патыс.
12509,Тувыл кӯщай о̄йка Григорий Петрович Кане­вын грамота-нэ̄пак мис.
12510,"Ты о̄йка са̄в та̄л рӯпитас, район ма̄гыс яныг па̄рыс тотыс, яныгхо̄тпа ань таима̄гыс ты янытлаве."
12511,"Тувыл ма̄хум Мария Кузьминична Волдина нампа нэ̄пак о̄щнэ колн ялсыт, ты та̄л кол 89 та̄лэ то̄влыс."
12512,"«Культурное про­странство» государ­ствен­ный программа щирыл тав йильпииг щё̄питавес, тув са̄в ищхӣпыӈ утыт, пасаныт, уласыт ос мо̄т э̄рнэ пормасыт ёвтве̄сыт."
12513,"Тот ань нэ̄пак ловиньтаӈ­кве ро̄ви, ӯнлахо̄луӈкве, потрамаӈкве-мо̄йтуӈкве ос са̄всыр ханищтапыт ва̄рыглаӈкве ве̄рме̄гыт."
12514,Мӯй ма̄хум ма̄гыс «Родное слово» кружокн ялантан хо̄тпат пӯмыщ концерт суссылтасыт.
12515,"Сергей Петрович ты библиотека кол кӯщай нэ̄кве̄н Светлана Иванов­на Рандымован 50 со̄тыра сертификат-олн мис, ла̄ви, нэ̄пак о̄щнэ кол ма̄гыс э̄рнэ матыр вос ёвтэ̄гыт."
12516,"Хум па̄выл мир янытласанэ, са̄в ёмас, сымыӈ ла̄тыӈ та̄нанылн ла̄выс."
12517,Надежда Рагимова потре ма̄ньщи ла̄тӈыг Светлана РОМБАНДЕЕВА толмащластэ
12518,"Ма̄ньщи хум Никита Партанов то̄ванакт рущ газетан потрыт щё̄питы, тувыл та̄наныл ма̄н палтув ке̄тыянэ ос ма̄ньщи ла̄тӈыл хансуӈкве ла̄виянэ."
12519,"Мо̄лал акватэ Е.И. Ромбандеева урыл о̄лыс, мо̄тыт щёс Т.Д. Слинкина ма̄ньщи мӯтрат урыл китыгламе ос тав ювле ла̄вум ла̄тӈанэ щирыл потыр хансыс."
12520,Рущ ла̄тӈыл хансым потрыг «Жизнь Югры» Ха̄льӯс районный газетат ловиньтаӈкве ве̄рмегы̄н.
12521,Ты та̄л во̄ртур э̄тпос 28 хо̄талэ̄т Татьяна Слинкина а̄тимыг е̄м­туме па̄сыл та̄лэ то̄влыс.
12522,"Э̄ква ань тыг мус ма̄хумн кāстыгла̄лаве, тав уре̄т венгрыт ёмас ла̄тыӈ ла̄ве̄гыт, пе̄с накыт, топо­нимика ос ономастика тэ̄лат ханищтан учёныитн сака янытлаве."
12523,Тав 2011 та̄лт «Мансийские оронимы Урала» хансум нэ̄паке са̄в хо̄тпатн пӯм­щалаве.
12524,"Ма̄н таве о̄с ка̄стылӯв, ань ма̄ньщи мир, о̄лупсаныл о̄вылтыт маныр номсыс, на̄нан потыртэ̄в."
12525,"«Ма̄ньщи хо̄тпа – ма̄ньщииг о̄лнэ са̄йтэ ак­ваг номитэ», – ты Татьяна Дмитриева Слинкина ла̄вум ла̄тӈе."
12526,Тав ма̄нь та̄гыл Анна Ивановна Номина оматэ̄н ос Мария Дмитриевна Ромбанде­ева ане̄кватэ̄н янмалта­вес.
12527,"Тэ̄н ла̄тӈе̄н акваг хӯнтлыс, ма̄ньщи ла̄тыӈ ос йис потрыт ва̄нэ а̄гииг яныгмас."
12528,"Ма̄нь ня̄врамыт хумус янмалтаве̄сыт
– Ань «рущ» пора ёх­тыс."
12529,"Ма̄н яныгмамув по­рат, нэ̄мхуньт ня̄врам ну­пыл щахны ат тактала­вес."
12530,А̄мп тав тыпыл ла̄тыӈ хӯнтамлас… Ма̄ньщит та̄нки ня̄враманыл ёмас ла̄тӈыл янмалтасаныл.
12531,Маныр ла̄ве̄гыт – ня̄вра­макве пуссын торгамты.
12532,"Матыр лю̄ль ва̄ри ке, та̄­кыщ ла̄тыӈ ла̄ве̄гын, ту­выл та."
12533,"Нэ̄мхотьютн ат ра̄твес, паляге ат хасум­та̄лаве̄г."
12534,Ю̄ныгтан ка̄т а̄г­мыӈыг е̄мты.
12535,"Ня̄врамакве таквирот хо̄т-а̄ти ха̄йтыг­ты, па̄ӈканэ ловумтавет, ёл та хуюптаве."
12536,Ма̄ньщит тох та о̄лэ̄гыт.
12537,"А̄т урыл
– Ам ма̄ньщи саг о̄щ­сум."
12538,"А̄гирищ туп яныгми, тав сагыл сагвес."
12539,Туп школан минамум порат а̄танум хот-яктапаве̄сыт.
12540,"О̄лмувт, а̄гирищит сага­ныл нэ̄мхотьютн ат ха­сумта̄лве̄сыт."
12541,"Ма̄ньщи сагыг – ялпыӈыг ловинь­тахтэ̄г, таима̄гыс тув ат новхатасыт."
12542,Ты рущит та̄н мори капыртасыт.
12543,"Ялпыӈ хо̄талыт о̄вылтыт
– Ма̄ньщит акваг рӯ­питым о̄лсыт: туи лё̄мвой са̄в - ос ма̄хманув пум са̄гре̄гыт, пум са̄при ре̄­пе̄гыт, тэ̄лы ащирмат - пуманыл юв тотыяныл, на̄йив сартэ̄гыт, вит тотэ̄­гыт."
12544,"Хум хо̄тпат во̄рт, я̄т, хара ма̄т акваг яласасыт."
12545,Ялпыӈ хо̄талт мӯйлуӈкве пора а̄тим о̄лыс.
12546,"Туп ща̄й аюӈкве хотталь атхатыг­ласыт, аквъёт ялпыӈ ма̄н ялсыт… Ӯй йӣквнэ порат акван-хо̄нтхатыг­ласыт ке, тувыл та."
12547,"Ӯринэ̄ква ялпыӈ хо̄тал ат номе̄гум, нэ̄м­хуньт ат ва̄рыглавес."
12548,Ань йильпи порат ущты мӯй­луӈкве ква̄лтапаптувес.
12549,Тувыл Татьяна Дмитри­евна такви ще̄мьятэ урыл потыртас.
12550,"Тэ̄н о̄йкатэ̄нтыл акван-хо̄нтхатме̄н порат, Урай ӯсн ва̄нтлысы̄г."
12551,"Тот а̄ги ос пыг янмалтасы̄г, Надежда Урайт ле̄ккар нэ̄г рӯпиты, Александр ос Октябрьский район ялпыӈколн патхатас."
12552,"Фёдор о̄йкатэ урыл ла̄­выс:
«О̄йкам рущ-ма̄ньщииг о̄лы (мовиньты)."
12553,"Та̄н о̄влэ̄т Иртыш я̄ хосыт хо̄т о̄лсыт, тувыл рущ ма̄хум ёт ак­ван-тэ̄лыгтахтасыт."
12554,"То̄ва­накт тав нуплэ сунсым, ё̄мтулэ̄т ос вильтэ̄т щар ма̄ньщииг сусхаты."
12555,"Ань ка̄сыӈ ма̄ньщи, кос матыр ва̄ри, акваг номитэ – тав ма̄ньщи хо̄тпа»."
12556,Тамара МЕРОВА
12557,Москва ӯст «Сокольники» ма̄т нёлолов хо̄талныл ос титхуйплов щисла мус «Сокровища Севера» нампа выставка о̄лыс.
12558,"Ма̄н округувныл  са̄в ма̄хум тув ялсыт, пуссын аквъёт атпан хо̄тпа."
12559,"Ты «Ланки», «Кама», «Ильбигорская» община хо̄тпат, ма̄щтырыг ю̄нсхатнэ ос ёрыгхатнэ нэ̄т-хумыт, культура ос искусстват рӯпитан ма̄хум та̄нти ва̄рум пормасаныл тув тотыгласаныл."
12560,"Российский Федерация янытыл Лӯима̄т, Сибирьт ос Дальний Востокт мощ­щаг хультум налыман са̄всыр мирыт о̄лэ̄гыт, та̄н пуссын та̄нти ла̄тӈыл потыртэ̄гыт ос та̄нти о̄щнэ маснутыл масхатэ̄­гыт."
12561,"Ка̄сыӈ та̄нти о̄лнэ ма̄нылт пе̄с щирыл во̄рт ӯйхул алыщлэ̄гыт, я̄т хӯл пуве̄гыт, пил ва̄тэ̄гыт, то̄­ват ща̄рщит уйигтан ӯй­хул ка̄тын-паттэ̄гыт ос са̄лы о̄ньще̄гыт."
12562,Сосса ма̄хум культураныл мо̄т мирытын пӯмщалаве ос ха­нищтаве.
12563,"«Сокольники» кант юв-щалтнэ ма̄т «То̄рум Маа» музейт рӯпитан ма̄хум тит ё̄рнколыг тӯщ­таласыт, ё̄рнкол тӣвырт о̄щнэ пормасыт ла̄кква-пинтласыт ос тот са̄всыр тэ̄нут па̄йтсыт, мӯй ма̄хум атыӈ хӯл исмитыл айтса­ныл."
12564,"Тот рӯпитаманыл сыс ня̄нь ва̄рсыт, щёпыр нё̄­выль исмит па̄йтыгласыт, сӯйпилыл, саӈквлыпилыл ма̄хум тыттысаныл."
12565,"То̄ват ла̄ве̄гыт, нэ̄мхуньт тамле атыӈ пил ат тэ̄щинтасыт."
12566,"Югра ма̄в урыл потыр­таманыл порат ищхипыӈ ут хосыт ма̄н округув суссылтавес, хо̄т ма̄н палтув мӯйлуӈкве ро̄ви, хоты ма̄нув мӯй хо̄тпа ма̄гыс пӯмщиг о̄лэ̄гыт, хумус са̄лыӈ ма̄хум та̄нти пе̄с йис ма̄нылт о̄лэ̄гыт."
12567,"Ос акв э̄рнэ проект ма̄н палтув рӯпиты – ты IT-стойбище, са̄лыӈ ханты ма̄хум о̄лнэ ма̄нылт интернетыл ва̄рве̄сыт, та̄н ань во̄рт о̄лым ищхӣпыӈ ут хосыт хоталь-а̄ти пищма хансуӈкве ве̄рме̄гыт."
12568,"Выставкат са̄всыр конкурсыт ва̄рыглаве̄сыт, ма̄хум мӯй хо̄тпат э̄лы-па̄лт та̄нти ю̄нтум масну­таныл, ка̄тыл ва̄рум пор­масаныл суссылтасыт."
12569,"Выставка рӯпитам порат фестивалиг ва̄рыглаве­сы̄г, ты «Кочевье Севера» ос «Полярный стиль»."
12570,"Тувыл конкурсыт о̄с о̄л­сыт, ты «Лучшая регио­наль­ная экспозиция вы­ста­вки», «Лучшее изделие национальных худо­же­ственных промыслов» ос хурит по̄слын конкурс «Северный взор»."
12571,"Тув ёхталам ма̄хум ма̄щтыр хо̄тпатныл ка̄тыл матыр ва̄руӈкве ханищ­тахтасыт, титыглахтасыт, хумус тыи манос мо̄т пормас ва̄раве."
12572,Ма̄щтыр ма̄хум халанылт о̄с ханищтахтасыт.
12573,"Тот Лӯима̄ныл тотым са̄всыр пормас, маснут, тэ̄нут ёвтуӈкве ро̄выс."
12574,"Нэ̄т са̄сныл ва̄рум пормаса­ныл тыналасыт, хумыт ос йӣвныл са̄всыр ёнгын­утыт ёргысыт."
12575,"Щаквщин хо̄тпа хунь пормасанэ суссылтавет ос ёвтавет, таве̄н ты коныпал матыр ва̄руӈкве пӯмщиг е̄мты, тав ты рӯпататэ̄н ка̄сыӈ­ыщ вуйхаты."
12576,Юи-о̄выл хо̄талт сӯкыр э̄тпос титхуйплов щислат но̄х-патум ма̄хум наманыл та ла̄вве̄сыт.
12577,"Гран-При «Лучшая региональная экспозиция» щар яныг мӯйлупса нё̄тнэ ос пӯ­мыщ выставка ма̄гсыл ма̄н Югра ма̄в майвес, тув ялум ма̄хманув татем та ща̄гтсыт, ва̄им, та̄н таса̄вит пормас суссыл­таӈкве тув тотыгласыт."
12578,"Зоя Никоновна Тарли­на са̄сто̄тапанэ ма̄гсыл о̄выл места, хӯл совныл ю̄нтум хӯрыгсованэ ма̄гсыл титыт места ос совныл ю̄нтум тучаӈанэ ма̄гсыл «Специальный приз» нэ̄пакытыл май­вес."
12579,"Мария Ивановна Игишева хорамыӈ суп, то̄рсахи ма̄гсыл о̄выл места вис."
12580,"«Специальный приз» нампа мӯйлупсал Анатолий Александрович Каюков, Нефтеюганск ӯсныл о̄лнэ хум йӣвныл ёргум пор­масанэ ма̄гсыл яныт­ла­вес ос Лидия Алексан­др­о­вна Алясова а̄ка­нит ма̄гсыл акв тамле мӯй­лупса нэ̄­пакыл майвес."
12581,"«Лучшее произведе­ние национального на­род­ного искусства» нампа номинацият Вячеслав Юрьевич Кондин, Надежда Александровна Коно­ва­лова («То̄рум Маа» музей­ныл), Яков Ники­форович Тарлин Касум па̄вылныл, Жанна Александровна Хохлян­кина Корлики па̄вылныл, Альбина Лазаревна Ярсомова  Угут па̄вылныл, Наталья Васильевна Маковецкая Ханты-Мансийск ӯсныл, Екатерина Леонидовна Молданова Касум па̄­выл­ныл янытлаве̄сыт."
12582,«То̄рум Маа» музей «Национальное жилище» номинацият о̄выл местал майвес.
12583,"Неля Валерьевна Низамова ос Светлана Сергеевна Шайгарданова, музейт рӯпитан нэ̄г, ё̄рн­колт са̄всыр тэ̄нут ва̄рсыг, ты ма̄гсыл тэ̄н «Нацио­нальная кухня» номи­на­цият титыт местал май­весы̄г."
12584,"«Кочевье Севера» э̄ргыт ос йӣквыт суссылтан фестивальт «Мощ хот» (Мо̄йт кол) нампа Кышик па̄вылныл о̄лнэ ансамбль титыт места висыт, ты ня̄врамыт Светлана Александровна Хатова ханищтыянэ."
12585,"Тув ялманыл урыл ам Вячеслав Кондин титыг­ласлум, тав тох потыртас: «Ам ты э̄лы-пал та̄лытт ты выставкан о̄с ялан­та̄лсум, тот мо̄т мирыт ва̄рум пормасаныл сун­сыглаӈкве сака пӯмыщ, то̄ват тот ӯнлахо̄лым матыр щаквще̄гыт, тув ё̄мантэ̄гын, сунсэ̄гын, хо̄т ат торгамтылын, аквты  ма̄щтыр хо̄тпа титыг­лылын."
12586,Ро̄ви тав ётэ ӯнтуӈкве ос тав нупылэ сунсым ва̄руӈкве.
12587,"Ам ос ня̄врамыт ма̄гыс йӣвныл ларгын утыт ёрге̄гум, «са̄т лув» нампа номтыл каснэ ёнгынут, ма̄нь касайсупыт сыпалиӈ та̄гыл ва̄ре̄гум, тамле пормасанум молях ёвтасавет."
12588,"Нэ̄ хо̄тпат са̄сныл са̄в­сыр са̄сто̄тапыт, со̄втыт, па̄йпыт ю̄нтэ̄гыт, хорамыл щуртыяныл."
12589,"Тот ма̄хум са̄в ёхталы, аквтыщёс ёвтавет."
12590,Москват тамле ут хунь ва̄щинтэ̄гыт.
12591,"Ма̄н тот о̄лум ӯщлах­тын хо̄талувт Москва ӯс намхо̄талэ о̄лыс, сака са̄в мир ӯс янытыл мӯй­лым ё̄мыгтасыт, ма̄н вы­ставкавн о̄с ёхталасыт."
12592,"Ка̄тыл ва̄рум са̄в пормас тув тотыгласӯв, таима̄гыс округув но̄х та патыс."
12593,Тыи ма̄гыс ма̄н сака ща̄гтсӯв».
12594,"Ань Югра ма̄в ос хантыт, ма̄ньщит са̄в мирн ва̄вет, манхурип ма̄щтыр хо̄тпат тыт о̄лэ̄­гыт."
12595,"«Сокровища Севера» суссылтап ка̄сыӈ та̄л ва̄рыглаве, мо̄тыт та̄лн ма̄хманув о̄с ёмщакв вос щё̄питахтэ̄гыт, та̄л сыс вос щаквще̄гыт."
12596,Галина КОНДИНА
12597,Та̄нварп э̄ква кит а̄гияге ёт о̄лы.
12598,"А̄гииг татем нё̄тнэг яныгмасыг, сома тӯяг кит ха̄лиг ущ нэ̄глын лӯптанэ̄н ёт сусхатэ̄г."
12599,"Э̄ква номсы, ань матумыг ты е̄мтыс, а̄гияге хум вос ва̄ре̄г."
12600,Аквматнакт Та̄нварп э̄ква колэ по̄хат таса̄вит пыгыт атхатасыт.
12601,Ты на­сати А̄с я̄ ло̄ӈхаль ӯнлын Яныг ӯсныл о̄лнэ та̄ксар хум 50 пыганэ ёхтумыт.
12602,"Та̄н ляпанылт кит пыгыг лю̄ляхо̄лэ̄г, нас маснутыл о̄лэ̄г, во̄раян хумыг."
12603,"Акватэ наме Нёлпас, мо̄танэ – Парпаль."
12604,Тыг ёхтум ка̄сыӈ пыг Та̄нварп э̄ква нё̄тнэ а̄ги нэ̄гыг виӈкве таӈ­хыстэ.
12605,"Атхатам пыгыт та ӯрха­тэ̄гыт, ань хунь э̄ква такви кон-ква̄лы, пӯри урыл потыр­таӈкве паты."
12606,Ос кон нэ̄мхотьют ат та нэ̄глы.
12607,"Нёлпас лю̄лис-лю̄лис, тувыл Парпаль юртэ нупыл ла̄ви:
– Э̄ква колн щалтсэн, китыглэ̄лн, ма̄навн маныр ла̄вуӈкве таӈхи?"
12608,"Во̄раян хум ат молям­лы, колн щалтыс, а̄ви сӯнтыт сӯпнелмта̄л та лю̄ляхо̄лы."
12609,"Та̄нварп э̄ква таве ка̄саластэ, ла̄ви:
– А̄гиягум наманэ̄н ханьщияны̄н те, хотты пыгыг палт маньнэг вос минэ̄г."
12610,"Нэ̄матыр а̄нумн ат э̄ри, хум хо̄тпаг палт нас тох та̄ртыягум."
12611,"Парпаль номсахтым хоса лю̄ляхо̄лыс, а̄гииг наманэ̄н ханьщуӈкве ат ве̄рмысаге."
12612,"Кон ань сатапас, пыг кон-ква̄лыс, сунсы, 50 пыгыт та̄нти о̄лнэ ма̄на­нылн та нёвумтасыт."
12613,Та̄н юи-па̄ланылт во̄раян ханты пыгыг паттапахта­сы̄г.
12614,"Ты халт ос юн а̄гииг тыгле-тувле та ё̄мыгтэ̄г, колкан па̄ртыт нас щи­хыртэ̄гыт, тамле та та̄к­сар ма̄ньлат нэ̄г, оматэ̄н нупыл кантыӈыщ ла̄ве̄г:
– Пыгыт хунь ва̄ганыл ме̄н намагме̄н."
12615,Та̄наныл манрыг наска̄ссыг сава­тыянын.
12616,Ме̄наме̄н та̄н ётаныл ва̄йхатаӈкве э̄ри!
12617,"Мо̄тыт хо̄тал Парпаль Нёлпас нупыл ла̄ви:
– Тыхо̄тал наӈ ялэн Та̄нварп э̄ква палт, китыглэ̄лын, ма̄­навн ма­ныр ла̄вуӈкве таӈхи?"
12618,"Нёлпас нэ̄мхотталь ат молямлы, Та̄нварп э̄ква колэ ляпан ёхтыс, сунсы, Яныг ӯсныл о̄лнэ та̄ксар хум 50 пыганэ а̄ви по̄хат лю̄ле̄гыт."
12619,"Тав та̄н та̄раныл ё̄мыс, колн та щалтыс."
12620,"Яныг э̄ква таве туп ка̄са­ластэ, ла̄ви:
– А̄гиягум наманэ̄н ханьщиягы̄н те, хотты пыгыг палт маньнэг вос минэ̄г."
12621,"Нэ̄матыр а̄нумн ат э̄ри, хум хо̄тпаг палт нас тох та̄ртыягум."
12622,"А̄гииг пыг палт нэ̄глы­сыг, тыгле-тувле та ё̄мыг­тэ̄г, колкан па̄ртыт нас щихыртэ̄гыт, тамле та та̄ксар ма̄ньлат нэ̄г."
12623,"Нёлпас такос номсах­тас, а̄гииг наманэ̄н хань­щуӈкве ат ве̄рмысаге."
12624,"Ань кон ты э̄тимлас, 50 пыгыт та̄нти о̄лнэ ма̄на­нылн та нёвумтасыт."
12625,Та̄н юи-па̄ланылт во̄раян ханты пыгыг паттапах­тасы̄г.
12626,"Хӯрмит хо̄тал Нёлпас ос Парпаль халэ̄нт по­тыр­тэ̄г:
– Тыхо̄тал о̄с ялыме̄н Та̄нварп э̄ква палт, ме̄наме̄н маныр ла̄ви?"
12627,"Кол ляпан ёхтэ̄г, 50 пыгыт а̄ви по̄хат лю̄ле̄гыт."
12628,"Юртхумыг та̄н та̄раныл ё̄мсыг, колн та щалтсыг."
12629,"Та̄нварп э̄ква кит пыгыг ка̄салас, хащсаге, ла̄ви:
– А̄гиягум наманэ̄н ханьщиягы̄н те, нэ̄н пал­тын нэ̄гыг вос минэ̄г."
12630,"Нэ̄­матыр а̄нумн ат э̄ри, нэ̄н палтын нас тох та̄ртыягум."
12631,Пыгыг а̄висӯнтыт сӯп­нелмта̄л та лю̄ле̄г.
12632,"Тувыл Та̄нварп э̄ква та̄кыщ та ро̄ӈхувлас:
– Ам ке̄лпум – ам ал­пим, ам нё̄тнэ а̄гите̄гум во̄раян ма̄ньлат хумн, Нёлпасын, э̄лы ма̄н та тотаве̄г!"
12633,"Тох потыртаме юи-па̄лт, яныг а̄гитэ Нёлпас пыгын ла̄выстэ, ма̄нь а̄гитэ – Парпаль палт ӯнттыстэ."
12634,"Тувыл э̄ква кон-ква̄­лыс, пыгыт нупыл ла̄выс, ань а̄гияге та ха̄йтала­весы̄г, ёмас хум хо̄нтсыг."
12635,А̄с я̄ ло̄ӈхаль ӯнлын Яныг ӯсныл о̄лнэ та̄ксар хум 50 пыганэ нэ̄ кинсуӈкве мо̄т ма̄н та нёвумтасыт.
12636,"Нёлпас та̄ксар ос мӯс­хал хо̄тпаг о̄лме ма̄гыс, нэ̄ хо̄нтыс, Пар­паль юртэ̄н нэ̄ тотуӈ­кве о̄с нё̄тыс."
12637,Та̄н ань тыхо̄тал мус ма̄н ляпавт о̄лэ̄гыт-хӯлэ̄гыт.
12638,"Ты нэ̄т-хумит по̄хат ю̄нтуп вущкасаӈкве те, таве та ма̄т хо̄нтылын."
12639,"Та мус та сымыӈ, ве̄щкат ма̄хум, мо̄т хо̄тпа порма­сын ат новхатэ̄гыт."
12640,Владимир Енов хансум мо̄йтэ ма̄ньщи ла̄тӈыг Светлана РОМБАНДЕЕВА толмащластэ
12641,Во̄ртур э̄тпос 27 хо̄талэ̄т Ханты-Мансийск ӯст «То̄рум Маа» музейт «По следам этнографической экспедиции по реке Вах» суссылтап рӯпитаӈкве о̄вылтахтас.
12642,"Музейт тамле тэ̄лат ва̄тихал щё̄пита̄лавет, та̄н пуссын «От экспедиции к экспозиции» ва̄рмаль палт тӯлым о̄лэ̄гыт."
12643,"Музей кӯщай ва̄ӈн хо̄тпа Ирина Ксенофон­това ла̄выс:
– Экспедиция тэ̄ла музейн сака яныг па̄рыс тоты."
12644,"Хунь тыт рӯпитан хо̄тпанув хотталь ялэ̄гыт, ювле са̄в э̄рнэ пормас тотэ̄гыт."
12645,"2019 та̄лт округ культура департамент колныл нё̄тмил хосыт исследователиг о̄лнэ хо̄т­пат Вах я̄ нупыл экспе­дициян ялсыт, сосса мир о̄лупса та̄ра-паттысыт, ма̄-витаныл уральтасаныл."
12646,"Та ма̄т Томский универ­ситет этнограф учёный хо̄тпаг Надежда Василь­евна Лукина ос Владис­лав Михайлович Кулем­зин са̄в та̄л яласасы̄г, ханты мир о̄лупсаныл ха­нищтасы̄г, потраныл ёл-хассы̄г."
12647,Та̄н о̄с та ма̄т о̄лсыт.
12648,"Ты тэ̄ла палт «То̄рум Маа» музейт рӯпитан нэ̄ Дарья Кунина пуӈктотыс, тав тох потыртас:
– Ам хунь о̄выл щёс Корлики па̄вылн ялсум, тот ваховский ханты ма̄хум ёт ва̄йхатасум, суссум, хумус та̄н щакв­ще̄гыт – са̄сныл сыре-сыр ху­сапсовыт ос а̄ны­са̄ныт ва̄рсыт, совныл маснут ю̄нтсыт, ма̄нь­ха̄пыт вāр­сыт."
12649,"То̄нт но­мыл­матсум, татем ма̄щтыр э̄лум­хо̄ласаквет тыт о̄лэ̄гыт, пе̄с тэ̄ланыл ханищ­таӈ­кве э̄ри."
12650,"Тувыл 2019 та̄лт та̄н кит щёс та ма̄хум палт ялсыт, сӯкыр ос ва̄т са̄г­рапнал э̄тпост."
12651,"Дарья Кунина ла̄выс, сӯкыр э̄т­пост та̄н ма̄щтыр ма̄хум ёт са̄сныл хусапсовыт ю̄нтсыт."
12652,"Пормасыт хумус ва̄руӈкве э̄ри, хурит ху­мус йинуӈкве ос яктуӈ­кве, пуссын ёл-хассаныл, по̄слысаныл."
12653,Ва̄т са̄грапнал э̄тпост ос са̄лы ӯрнэ ма̄хум палт ялсыт.
12654,"Тот суссыт, са̄лы сов хумус тынтлаве, йинаве."
12655,"Ма̄щтыр нэ̄т ма̄ныр ю̄н­тэ̄гыт, хумус щакв­ще̄гыт, та маныр, пуссын кинан по̄слысаныл."
12656,"Вах я̄ ва̄та хосыт о̄лнэ хӯрум колта̄гыл палт хо̄и­гласыт: Анатолий Петрович, Алексей Фёдо­рович ос Лидия Несте­ровна Каткалевыт."
12657,"Тувыл э̄лаль ханты ма̄хум о̄лнэ стойби­щат мус ялсыт – Андрей Ильич ос Василий Гаврило­вич Куниныг, ос Дмитрий Владимирович Прасин колта̄глыт."
12658,Та̄н о̄с пуссын Вах я̄ ляпат о̄лэ̄гыт.
12659,"Дарья Кунина ла̄выс, ма̄хум тот пе̄с йис щирыл щаквще̄гыт, масну­та­ныл, а̄ныса̄наныл манос алыщ­лапаныл ань тыхо̄тал мус пе̄с щирыл вāрияныл."
12660,Вах я̄ ва̄тат олнэ ханты ма̄хум Томск ӯс уни­вер­ситет учёный хо̄т­паг Надежда Василье­в­на Лукина ос Влади­слав Михайлович Кулем­зин ёмас номтыл номыл­ма­тыглыяныл.
12661,"Ла̄в­нэ̄ныл, матъёмас та̄н о̄лнэ ма̄на­нылн ёхталасы̄г, о̄луп­саныл ханищтасы̄г, са̄в э̄рнэ тэ̄лат ёл-хассанэ̄н, хурит ва̄рсы̄г."
12662,"«То̄рум Маа» музей кӯщай нэ̄ Людмила Алфёрова ла̄выс, Вах я̄ ляпат о̄лнэ мир о̄лупса­ныл ань ханты мир учёный нэ̄кве̄н Наталья Ивановна Величко ханищтаве."
12663,"Тащиӈк, «От экспедиции к экспозиции» тэ̄ла э̄лаль мины."
12664,"«По следам этнографи­ческой экспедиции по реке Вах» выставкат са̄в пе̄с пормасыт, маснутыт, са̄всыр хурит суссылта­вет."
12665,Ты суссылтап «То̄рум Маа» музейт сӯкыр э̄тпос сыс рӯпитаӈкве паты.
12666,Людмила Гурьева потре ма̄ньщи ла̄тӈыг Светлана РОМБАНДЕЕВА толмащластэ
12667,Мегион ӯст во̄ртур э̄тпос 20-22 хо̄таланэ̄т «Хатлые» («Хо̄талакве») хо̄нтхатыглап о̄лыс.
12668,"Ты та̄л мӯй ма̄хум тув Россия янытыл 30 арыгтем ӯсытныл ёхталасыт, то̄ват Германияныл ос Казахстан ма̄ныл о̄лсыт."
12669,"О̄выл ла̄тыӈ Мегион ӯс кӯщай пе̄нтсыл рӯпитан хум Игорь Алчинов, Экоцентр тармыл пуӈк­тотнэ хо̄тпа Руслана Галив ос «То̄рум Маа» музей кӯщай нэ̄ Людмила Алфёрова та̄н ла̄всыт."
12670,"Акван-атхатам ма̄хум нупыл Игорь Алчинов тох потыртас:
– Ма̄н сака ёмас ма̄к­ве̄т о̄лэ̄в."
12671,Юграт са̄в мир акв ляпат юртыӈыщ о̄лэ̄­гыт.
12672,"Тыт ма̄-во̄й но̄х-ви­ве те̄пыл, сосса мир та̄нти пе̄с йис о̄лупсаныл ӯргалым о̄ньщияныл, ща̄нь ла̄тӈыл потыртэ̄гыт."
12673,"«Хатлые» хо̄нтхатыглап сака яныг па̄рыс тоты, са̄в та̄л тыт сосса мир ос та̄н руманыл акван-атха­тыглэ̄гыт, э̄рге̄гыт, йӣкве̄­гыт."
12674,"Тынакт тыг «Россия-Культура» телеканалт рӯпитан хо̄тпат ёхтысыт, та̄н тах сосса ма̄хманув телевизор хосыт суссыл­тыяныл."
12675,"Пуссын пуста̄гыл о̄лэ̄н, са̄в э̄рнэ тэ̄ла ва̄ре̄н."
12676,"Руслана Галив ла̄выс:
– Са̄в хо̄тпатын ам пӯ­мащипа ла̄тыӈ ла̄ве̄гум, мӯй ма̄хумн, э̄ргын нэ̄кве­тын ос хум хо̄тпатын."
12677,"Ты ма̄т ёмас номтыл ё̄мыг­тэ̄н, сосса мирыт о̄лупса­ныл урыл потрыт ос пе̄с йис э̄ргыт хӯнтлэ̄н, тувыл ты о̄вылтыт ня̄врамытын, ма̄ньлат хо̄тпатын потыр­тэ̄н."
12678,"Сосса ма̄хманув культураныл э̄лаль са̄в та̄л вос о̄лы, ма̄ янытыл о̄лнэ мирн вос ва̄ве."
12679,"Сымыӈ ла̄тыӈ Людмила Алфёрова ла̄выс, тав ты тэ̄ла ва̄рыглан ма̄хум о̄с янытласанэ:
– Хо̄тпа хунь мире пе̄с о̄лупса урыл потырты, ма̄ньлат ма̄хум ханищты­янэ, та̄н ань ла̄тӈаныл вос ва̄ганыл, пе̄с ва̄рмаляныл ул вос ёрувлыяныл, тав сака э̄рнэ тэ̄ла ва̄ри."
12680,"Ос хунь са̄в хо̄тпа акв тэ̄ла ва̄ре̄в, то̄нт ма̄н ущпылнэ̄г та̄ксарыг е̄мтэ̄в, тэ̄лав ёмас щирыл мины."
12681,"Мегион ӯс кӯщайн, Олег Дейнека, ос Руслана Галив нэ̄кве̄н ам пӯмащипа ла̄тыӈ ла̄­ве̄гум."
12682,"Ты хо̄нтхатыглап ва̄рнэ ма̄гыс, тэ̄н ка̄сыӈъ­е̄мт са̄в рӯпитэ̄г, сосса ма̄хманув ёт потраме̄г, маныр э̄ри ва̄руӈкве, ос маныр ат таи, пуссын та̄ра-паттэ̄г."
12683,"Та хо̄талыт сыс «Югра – диалог поколений» нампа V научно-практи­ческий конференция рӯпитас, ты та̄л тематэ тамле о̄лыс: «Живая культура Югры»."
12684,"Ӯй йӣквнэ ва̄рмаль о̄лыс, ма̄хум тӯлыглах­тасыт."
12685,"Народный мастер России, пе̄с э̄ргыт, тӯлыг­лапыт ва̄нэ ханты хум Яков Тарлин ла̄выс, э̄рга­нылт Пупа̄пщив янытлыя­ныл."
12686,"Са̄снёлыт масэ̄гыт, тох тӯлыглахтэ̄гыт."
12687,Русс­кин­ская па̄вылт о̄лнэ хумыг Данил Николаевич Пока­чев ос Сергей Василь­е­вич Кечимов ханты э̄ргыт э̄ргысыг.
12688,"Ты та̄л ма̄хум хо̄тыт щёс ты атхатыгласыт, сосса мир ос мӯй ма̄хум халт са̄в учёныит, этно­графыт ос пе̄с о̄лупса ханищтан нэ̄т ос хум хо̄тпат о̄лсыт."
12689,Надежда Вах потре ма̄ньщи ла̄тӈыг Светлана РОМБАНДЕЕВА толмащластэ
